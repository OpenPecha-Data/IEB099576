༄༅། །རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་
བདུད་རྩིའི་སྙིང་པོ་ཞེས་བྱ་བ་
བཞུགས་སོ།།
མཛད་པ་པོ།
ཀིརྟི་སྐུ་ཕྲེང་བརྒྱད་པ་བློ་བཟང་ཕྲིན་ལས་སོགས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།

༄༅། །རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་
བདུད་རྩིའི་སྙིང་པོ་ཞེས་བྱ་བ་
བཞུགས་སོ།།
སེར་གཙུག་ནང་བསྟན་དཔེ་ནིང་འཚོལ་བསྡུ་ཕྱོགས་སྒྲིག་ཁང༌།

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་བཙུགས་
ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་རིག་པ་
གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་
བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་འཆད་
རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་བྱོན་པ་
རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་བསྟན་
བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས།
བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་དཔངས་

ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་པའི་ནད་
བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་
བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་རབ་ཀྱི་
ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་རྗེས་
རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང༌གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་གླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང༌། དགོན་སྡེ་དང་། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང༌། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང༌། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང༌། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང༌། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག་
༡༽ བསྡུས་དོན་གསང་ཆེན་བདུད་རྩིའི་སྙིང་པོའི་ས་བཅད་ལེགས་བཤད་
ནོར་བུའི་མེ་ལོང་།ཡོངས་འཛིན་བློ་བཟང་དཔལ་བ། 1
༢༽ གསང་ཆེན་བདུད་རྩིའི་སྙིང་པོ་འདོན་ཐབས་འདོད་གསོལ་ཀུན་བཟང་
མཆོད་པའི་སྤྲིན་ཕུང་།
ཡོངས་འཛིན་རྗེ་དཀོན་མཆོག་ཤེས་རབ། 21
༣༽ རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་བདུད་རྩིའི་སྙིང་པོ་
་༌ཀིརྟིའི་སྐུ་ཕྲེང་བརྒྱད་པ་བློ་བཟང་འཕྲིན་ལས། 24
༩༽ རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་བདུད་རྩིའི་སྙིང་པོའི་
ཚིག་དོན་རྣམ་པར་བཤད་པ་པདྨ་དཀར་པོའི་མཆོད་སྤྲིན།
རྟིའི་རྒྱུད་པའི་ཁྲི་ཟུར་དཀོན་མཆོག་ཚུལ་ཁྲིམས། 103
༤༽ སྔགས་རིམ་སྨོན་ལམ་༌༌་རྗེ་ཙོང་ཁ་པ་བློ་བཟང་གྲགས་པ། 480

g༄༅། བསྡུས་དོན་གསང་ཆེན་
བདུད་རྩིའི་སྙིང་པོའི་ས་བཅད་
ལེགས་བཤད་ནོར་བུའི་
མེ་ལོང་ཞེས་བྱ་བ་
བཞུགས་སོ།།
མཛད་པ་པོ།
ཡོངས་འཛིན་བློ་བཟང་དཔལ་བ།

༄༅། །ཕྱོགས་ཀུན་བློ་བཟང་ཐུབ་པའི་གསང་གསུམ་ལས། །རབ་འཁྲུངས་
སྒྱུ་འཕྲུལ་དྲ་བའི་མེ་ཏོག་གསར། །ཀུན་ཏུ་བཟང་པོའི་འཕྲིན་ལས་མྱ་ངན་
མེད། ཁྱོད་ཉིད་ཁོ་ནས་བྱང་ཆུབ་བར་དུ་སྐྱོངས། །གསང་ཆེན་གདམས་
པ་མཁའ་ལྟར་རྒྱ་ཆེ་བ། །བདེ་བླག་མཚོན་པའི་བསྡུས་དོན་ཟབ་མོའི་བཞིན།
།མངོན་སུམ་གསལ་བ་ནོར་བུའི་མེ་ལོང་ནི། །གཟུར་གནས་སྐལ་བཟང་ཚོགས་
ལ་ཁོ་བོས་སྦྱིན། །
འདིར་རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་བདུད་རྩིའི་སྙིང་
པོ་ཞེས་ཡོངས་སུ་གྲགས་པ་གང་གི་ཚིག་དོན་གྱི་རིམ་པ་མ་འདྲེས་པར་སོ་སོར་
འཆར་སླ་བའི་ཡན་ལག་ཏུ་གཞུང་གི་ཁོག་འབུབས་ས་ཁོངས་ཀྱི་སྟེང་ནས་
ཇི་ལྟར་འགྲོ་བའི་ཚུལ་ལ་གསུམ། མཚན་(རྡོ་རྗེ་)གྱི་དོན། གཞུང་གི་དོན་
མཇུག་གི་(ཅེས་རྡོ་རྗེ་)དོན་ནོ། གཉིས་པ་ལ་གསུམ། བཤད་པ་ལ་འཇུག་པའི་
སྒོ། བཤད་པ་ཉིད་ཉེ་བར་འགོད་པ། བཤད་(དེ་སྣར་)པ་མཐར་ཕྱིན་པའི་
ཚུལ་ལོ། དང་པོ་ལ་གཉིས། མཆོད་(ན་མོ་》པར་བརྗོད་པ་དང་། རྩོམ་
(སྐལ་བཟང་)པར་དམ་བཅའ་བའོ། གཉིས་པ་བཤད་པ་ཉིད་ཉེ་བར་འགོད་པ་
ལ་གཉིས། རྒྱལ་བའི་བསྟན་(ཐར་འདོད་)པ་ཁོ་ན་ཐར་འདོད་ཀྱི་འཇུག་ངོགས་

སུ་བསྟན་པ། དེ་ལ་འཇུག་པའི་རིམ་པ་མི་འདྲ་བའི་སྒོ་བསྟན་པའོ། གཉིས་
པ་ལ་གཉིས། ཐེག་(བ་འཇུག་》པ་སྤྱིའི་དབྱེ་བ་དང་། ཐེག་པ་ཆེན་པོའི་དབྱེ་
བའོ། གཉིས་པ་ལ་གཉིས། ཐེག་པ་ཆེན་པོ་ལ་གཉིས་སུ་དབྱེ་བ་དང་། རྡོ་
རྗེ་ཐེག་པ་ལ་འཇུག་པའི་རྣམ་དབྱེ་བྱེ་བྲག་ཏུ་བཤད་པའོ། དང་པོ་ལ་གསུམ།
ཇི་ལྟར་(ཐེག་པ་）དབྱེ་བའི་གྲངས་དང་། ཕྱེ་བ་སོ་སོའི་དོན་དང་། དེ་(དེ་ཡང་
)ལྟར་དུ་འབྱེད་པའི་རྒྱུ་མཚན་ནོ། གཉིས་པ་ལ་གཉིས། འབྲས་(ཕྱི་མ་)བུ་
རྡོ་རྗེ་ཐེག་པའི་དོན་དང་། རྒྱུ་(དེང་མ་བསྐྱེད་)ཕར་ཕྱིན་གྱི་ཐེག་པའི་དོན་ནོ། གཉིས་
པ་རྡོ་རྗེ་ཐེག་པ་ལ་འཇུག་པའི་རྣམ་དབྱེ་བྱེ་བྲག་ཏུ་བཤད་པ་ལ་གསུམ། སྔགས་
(ཐེག་པ་)ལ་འཇུག་པའི་སྒོ་མི་འདྲ་བ་ཇི་ཙམ་ཞིག་ཡོད་པ་དང་། འཇུག་(དེ་
ལྟར་)སྒོ་མི་འདྲ་བར་འཇོག་པའི་ཁྱད་པར་ངོས་བཟུང་བ་དང་། ཁྱད་པར་
དེ་དག་དང་ལྡན་པའི་ལམ་གྱི་བགྲོད་པའི་ཚུལ་བསྟན་པའོ། གསུམ་པ་ལ་
གཉིས། ཐེག་(ཁོ་བྲང་)པ་ཆེན་པོ་གཉིས་ཀྱི་ལམ་གྱི་རིམ་པ་ཐུན་མོང་བ་དང་།
ཐུན་མོང་མ་ཡིན་པ་རྡོ་རྗེ་ཐེག་པའི་ལམ་གྱི་རིམ་པའོ། གཉིས་པ་ལ་གཉིས།
རྒྱུད་(རྒྱུད་སྡེ་)སྡེ་གོང་འོག་གི་ལམ་གྱི་མཆོག་དམན་བསྟན་པ་དང་། རྡོ་རྗེ་
ཐེག་པའི་ལམ་གྱི་རིམ་པ་དངོས་སོ། གཉིས་པ་ལ་གསུམ། བྱ་སྤྱོད་ཀྱི་རྒྱུད་
ཀྱི་ལམ་གྱི་རིམ་པ་དང་། རྣལ་འབྱོར་རྒྱུད་ཀྱི་ལམ་གྱི་རིམ་པ་དང་། རྣལ་

འབྱོར་བླ་མེད་ཀྱི་རྒྱུད་ཀྱི་ལམ་གྱི་རིམ་པའོ། དང་པོ་ལ་གསུམ། བྱ་(བུ་
བའི་）སྤྱོད་གཉིས་ཀྱི་དབང་གི་རྣམ་བཞག་དང་། དམ་(བསྲུང་བྱའི་ཚིག་དང་
སྡོམ་པའི་རྣམ་བཞག་དང་། བྱ་སྤྱོད་ཀྱི་ལམ་གྱི་རིམ་པ་སོ་སོར་བཤད་པའོ།
གསུམ་པ་ལ་གཉིས། བྱ་རྒྱུད་ཀྱི་ལམ་གྱི་རིམ་པ་དང་། སྤྱོད་རྒྱུད་ཀྱི་ལམ་
གྱི་རིམ་པའོ། དང་པོ་ལ་གཉིས། ལམ་ལ་བསླབ་ཚུལ་དང་། འབྲས་(ལམ་།
འདིའི་)བུ་མངོན་དུ་བྱེད་ཚུལ་ལོ། དང་པོ་ལ་གཉིས། མཚན་བཅས་ཀྱི་ལམ་
ལ་བསླབ་ཚུལ་དང་། མཚན་(ཟླ་མཐར)མེད་སྒྱུ་མཐར་ཐར་པ་སྟེར་བའི་བསམ་
གཏན་ལ་བསླབ་ཚུལ་ལོ། དང་པོ་ལ་གཉིས། བཟླས་བརྗོད་དང་བཅས་
པའི་བསམ་གཏན་དང་། བཟླས་བརྗོད་ལ་མི་ལྟོས་པའི་བསམ་གཏན་ནོ།
དང་པོ་ལ་གཉིས། བཟླས་(བུ་རྒྱུད་)བརྗོད་ཡན་ལག་བཞིའི་སྔོན་དུ་ཇི་ལྟར་
བྱ་བ་དང་། བཟླས་བརྗོད་ཡན་ལག་བཞིའི་བསམ་གཏན་དངོས་སོ།
གཉིས་པ་ལ་གཉིས། བཟླས་(དངོས་གཞི་)བརྗོད་ཀྱི་ཡན་ལག་བསམ་གཏན་
དང་། དེ་(བདག་མདུན་)ལ་བརྟེན་ནས་བཟླས་བརྗོད་ཇི་ལྟར་བྱ་བའོ། །གཉིས་
པ་བཟླས་བརྗོད་ལ་མི་ལྟོས་པའི་བསམ་གཏན་ལ་གཉིས། མེ་(གཉིས་པ་
)གནས་ཀྱི་བསམ་གཏན་དང་། སྒྲ་གནས་ཀྱི་བསམ་གཏན་ནོ། གཉིས་
པ་ལ་གཉིས། དངོས་(སྒྲ་གནས་)དང་། ལམ་（ལམ་འདི་)འདིའི་ལྷ་སྔགས་

སོགས་ཀྱི་རྣལ་འབྱོར་བྱེ་བྲག་ཏུ་བཤད་པའོ། །
ལྷ གཉིས་པ་སྤྱོད་རྒྱུད་ཀྱི་ལམ་གྱི་རིམ་པ་ལ་གཉིས། དངོས་དང་།
བྱ་（བྱ་སྤྱོད་)སྤྱོད་ཀྱི་ལམ་གྱི་དབྱེ་བསྡུ་བསྟན་པའོ། དང་པོ་ལ་གཉིས། ལམ་
ལ་བསླབ་ཚུལ་དང་། འབྲས་(ཡིས། །སྤང་བྱ་)བུ་མངོན་དུ་བྱེད་ཚུལ་ལོ། དང་
པོ་ལ་གཉིས། མཚན་བཅས་ཀྱི་རྣལ་འབྱོར་དང་། མཚན་(དེ་ནམ་)མེད་
ཀྱི་རྣལ་འབྱོར་རོ། དང་པོ་ལ་གཉིས། ཕྱིའི་(སྤྱོད་རྒྱུད་)ཡན་ལག་བཞིའི་བཟླས་
བརྗོད་དང་། ནང་(སྟོང་པ་)གི་ཡན་ལག་བཞིའི་བཟླས་བརྗོད་དོ། །
༈ གཉིས་པ་རྣལ་འབྱོར་རྒྱུད་ཀྱི་ལམ་གྱི་རིམ་པ་ལ་གཉིས། དངོས་
དང་། ཞར་(རྒྱུད་དང་)ལ་རྒྱུད་སྡེ་བཞིའི་ལམ་གྱི་ཆིངས་བསྟན་པའོ། དང་
པོ་ལ་བཞི། དབང་(རྣལ་འབྱོར་)གི་རྣམ་བཞག་དང་། དམ་(རིགས་ལྔའི་》ཚིག་
དང་སྡོམ་པའི་རྣམ་བཞག ལམ་ལ་བསླབ་ཚུལ། འབྲས་(སྣང་ཕྱོགས་)བུ་མངོན་
དུ་བྱ་ཚུལ་ལོ། གསུམ་པ་ལ་གཉིས། རྒྱུད་(རྩ་རྒྱུད་དེ་)ལས་ཇི་ལྟར་བསྟན་
པའི་ཚུལ་དང་། དེའི་དོན་ཉམས་སུ་བླང་བའི་རིམ་པའོ། གཉིས་པ་ལ་གཉིས།
སྤྱིའི་(རྩ་བཤད་》དོན་བཤད་པ་དང་། མཚན་མ་ཡོད་མེད་ཀྱི་རྣལ་འབྱོར་གཉིས་
བྱེ་བྲག་ཏུ་བཤད་པའོ། གཉིས་པ་ལ་གཉིས། མཚན་མ་དང་བཅས་པའི་
རྣལ་འབྱོར་བཤད་པ་དང་། མཚན་(མཚན་མེད་)མ་མེད་པའི་རྣལ་འབྱོར་བཤད་

པའོ། དང་པོ་ལ་གཉིས། རགས་(ལམ་འདིར་)པ་ལྷ་ལ་དམིགས་པའི་ཐུན་
བཞིའི་རྣལ་འབྱོར་དང་། ཕྲ་(ཕྲབ་)བ་ཕྱག་མཚན་ལ་དམིགས་པའི་ཐུན་བཞིའི་
རྣལ་འབྱོར་རོ།
༈ གསུམ་པ་རྣལ་འབྱོར་བླ་མེད་ཀྱི་ལམ་གྱི་རིམ་པ་ལ་གཉིས། བླ་
མེད་སྤྱིའི་ལམ་གྱི་རིམ་པ་དང་། དུས་འཁོར་གྱི་ལམ་གྱི་རིམ་པའོ། དང་
པོ་ལ་གཉིས། ལམ་(རྣལ་འབྱོར་)སྡུད་པའི་ཆིངས་བཤད་པ་དང་། ལམ་གྱི་
རིམ་པ་ཉིད་བཤད་པའོ། གཉིས་པ་ལ་གསུམ། དབང་གི་རྣམ་བཞག་དང་།
དམ་(དེ་ལྟར་)ཚིག་དང་སྡོམ་པའི་རྣམ་བཞག ལམ་ལ་བསླབ་ཚུལ་ལོ། དང་
པོ་ལ་བཞི། སྔགས་(དོན་ཚན་)ཀྱི་ལམ་ཉན་ཞིང་སྒོམ་པ་ལ་དབང་ངེས་པར་
དགོས་པར་བསྟན་པ། དབང་བསྐུར་བའི་དཔོན་སློབ་ཕན་ཚུན་དུ་བརྟག་དགོས་
པ། བརྟགས་པས་རུང་ན་གསོལ་བ་གདབ་ཅིང་བསྙེན་པ་བྱ་བ། བསྙེན་
པ་ལས་སུ་རུང་ནས་དབང་བྱ་བའི་རིམ་པའོ། གཉིས་པ་ལ་གསུམ། དབང་
(དེ་ལ་)སྐུར་བ་པོ་སློབ་དཔོན་གྱི་མཚན་ཉིད། དབང་(བརྟག་བྱའི་)བསྐུར་ཡུལ་
སློབ་མའི་མཚན་ཉིད། ཕན་(མ་བརྟག་)ཚུན་བརྟག་དགོས་པའི་རྒྱུ་མཚན་བཤད་
པའོ། གསུམ་པ་བརྟགས་པས་རུང་ན་གསོལ་བ་གདབ་ཅིང་བསྙེན་པ་བྱ་བ་
ལ་གཉིས། སློབ་(ཐོག་མར་》མས་གསོལ་བ་གདབ་ཅིང་སློབ་དཔོན་གྱིས་བསྲུང་

བ་བྱ་བ་དང་། བསྙེན་པ་(དེ་ནས་)ཇི་ལྟར་བྱ་ཚུལ་ལོ། བཞི་པ་བསྙེན་པ་ལས་
སུ་རུང་ནས་དབང་ཇི་ལྟར་བྱ་བའི་རིམ་པ་ལ་གསུམ། སའི་ཆོ་ག་དང་། སྟ་
གོན་གྱི་ཆོ་ག་དང་། དངོས་གཞིའི་ཆོ་གའོ། དང་པོ་ལ་དྲུག ས་（ཆོག་》བརྟག་
པ། ས་（བསླང་ལ་》བསླང་བ། ས་སྦྱངས་པ། ས་（ས་བཟུང་)བཟུང་བ། བསྲུང་
(ཁྲབར་)ཞིང་བྱིན་གྱིས་བརླབས་པ། གནས་དང་(རམ་བྲིས་)དཀྱིལ་འཁོར་གཞན་
ལ་ས་ཆོག་དགོས་མི་དགོས་དཔྱད་པའོ། གསུམ་པ་ལ་གསུམ། ས་(སྦྱངས་
བ་)བརྐོས་ནས་སྦྱངས་པ་དང་། རྫས་(གཉིས་བར་》སྔགས་ཏིང་འཛིན་གསུམ་
གྱིས་སྦྱངས་པ་དང་། བླ་ན་(གསུམ་པ་)མེད་པའི་དག་པས་སྦྱངས་པའོ། གཉིས་
པ་སྟ་གོན་གྱི་ཆོ་ག་ལ་ལྔ། སའི་(སྟ་བོན་）ལྷ་མོ་སྟ་གོན། དཀྱིལ་(གཉིས་པ་)འཁོར་
གྱི་ལྷ་སྟ་གོན། བུམ་(གསུམ་པ)པ་སྟ་གོན། ལྷ་(བཞི་པ་》ལ་གསོལ་བ་བཏབ་
པ། སློབ་(ལྔ་པར་》མ་སྟ་གོན་ནོ། གསུམ་པ་དངོས་གཞིའི་ཆོ་ག་ལ་གསུམ།
ཡེ་(དངོས་གཞིར་)ཐིག་གདབ་ཅིང་ཚོན་བཀྱེ་བ། བུམ་(བུམ་པ་)པ་དགོད་ཅིང་
དཀྱིལ་འཁོར་བརྒྱན་པ། བསྒྲུབས་ཤིང་མཆོད་ནས་དབང་བསྐུར་བའོ།
གསུམ་པ་ལ་གཉིས། དཀྱིལ་(སྒྲུབ་ཅིང་》འཁོར་སྒྲུབ་ཅིང་མཆོད་པ་དང་། དབང་
བསྐུར་བའི་ཆོ་གའོ། གཉིས་པ་ལ་གཉིས། རང་ཉིད་(དབང་བསྐུར་)ཞུགས་
ནས་དངོས་གྲུབ་ཞུ་ཞིང་བདེན་པའི་བྱིན་རླབས་བྱ་བ་དང་། གཞན་ལ་དབང་

བསྐུར་བའི་ཆོ་གའོ། གཉིས་པ་ལ་གསུམ། སློབ་(དེ་ནས་)མ་ལ་དབང་བསྐུར་
བ་སྣོད་རུང་གི་ཆོ་ག དབང་(དབང་ལ་)གི་རྣམ་བཞག་རྒྱས་པར་བཤད་པ།
ལྟ་(ག་ལ་)ལ་དབང་བསྐུར་བ་སོགས་བཞི་གཞན་དུ་ཞལ་འཕངས་པའོ། གསུམ་
པ་ལམ་ལ་བསླབ་ཚུལ་ལ་གཉིས། རྗོད་བྱེད་རྒྱུད་ཀྱི་རྣམ་བཞག་དང་། བརྗོད་
བྱ་ལམ་གྱིས་བགྲོད་ཚུལ་ལོ། དང་པོ་ལ་གཉིས། ཕ་(བླ་མེད་)རྒྱུད་མ་རྒྱུང་
ཀྱི་མཚན་ཉིད་བསྟན་པ་དང་། རྒྱུད་དོན་བཤད་ཐབས་ཀྱི་མན་ངག་བསྟན་
པའོ། གཉིས་པ་ལ་གསུམ། རྒྱན་(རྒྱུད་དོན)བདུན་གྲངས་ཀྱི་སྒོ་ནས་མདོར་
བསྟན་པ་དང་། ངོ་(དང་པོར་)བའི་སྒོ་ནས་སོ་སོར་རྒྱས་པར་བཤད་པ། མན་
(དེས་ན་）ངག་ཡང་དག་དང་ལྟར་སྣང་གི་ཁྱད་པར་བསྟན་ཏེ་མཇུག་བསྡུ་བའོ།
གཉིས་པ་བརྗོད་བྱ་ལམ་གྱིས་བགྲོད་ཚུལ་ལ་གཉིས། དང་(དེ་ལྟར་)པོར་ཐོས་
བསམ་གྱིས་ལམ་ཤེས་པར་བྱ་བ་དང་། ཤེས་ནས་སྒོམ་པས་ཉམས་སུ་བླང་
བའོ། གཉིས་པ་ལ་གཉིས། རིམ་(ཐབམ་རང་)གཉིས་ཀྱི་གོ་རིམ་ངེས་པ་དང་།
རིམ་གཉིས་སོ་སོའི་བསླབ་ཚུལ་ལོ། གཉིས་པ་ལ་གཉིས། བསྐྱེད་རིམ་ལ་
བསླབ་ཚུལ་དང་། རྫོགས་རིམ་ལ་བསླབ་ཚུལ་ལོ། དང་པོ་ལ་བཞི། བསྐྱེད་
(སྨིན་བྱེད་）རིམ་གྱི་མཚན་ཉིད་བཞག་པ། བཞེད་(རྒྱུད་ཀྱི་)སྲོལ་མི་འདྲ་བའི་
བསྐྱེད་རིམ་རྣམས་ཀྱི་གནད་འདྲ་བར་བསྟན་པ། བསྐྱེད་རིམ་ལ་བསླབ་ཚུལ་

དངོས། བསླབས་（རགས་པའི་)པས་བསྐྱེད་རིམ་སྐྱེ་བརྟན་མཐར་ཕྱིན་གསུམ་
གྱི་ཚད་བསྟན་པའོ། གསུམ་པ་ལ་གཉིས། མངོན་(དེ་ཕྱིར་)རྟོགས་ཀྱི་རིམ་
པ་ཇི་ལྟར་བསྒོམ་ཚུལ་དང་། བསྐྱེད་རིམ་སྤྱིའི་རྣམ་བཞག་གོ གཉིས་པ་
ལ་གསུམ། བསྐྱེད་(ཏིང་འཛིན་）རིམ་སྡུད་པའི་ཆིངས་བསྟན་པ་དང་། གང་
(སྤང་བུའི་)གི་གཉེན་པོར་བསྐྱེད་རིམ་བསྐྱེད་ཚུལ་དང་། བསྐྱེད་པར་བྱ་བ་
བསྐྱེད་རིམ་གྱི་དབྱེ་བའོ། གསུམ་པ་ལ་གཉིས། དངོས་(དེ་ཡང་)དང་། ཕྲ་
(དེ་ལྟར་)ཐིག་བསྒོམ་པའི་སྐབས་དང་གནས་པ་བསྒྲུབ་ལུགས་སོ། གཉིས་
པ་རྫོགས་རིམ་ལ་བསླབ་ཚུལ་ལ་གཉིས། རྫོགས་(བསྒོམ་པའི་）རིམ་གྱི་མཚན་
ཉིད་བསྟན་པ་དང་། སོ་སོའི་ལུགས་ཀྱི་རྫོགས་རིམ་ལ་བསླབ་ཚུལ་ལོ། གཉིས་
པ་ལ་གཉིས། འཕགས་ལུགས་འདུས་པའི་རྫོགས་རིམ་ལ་བསླབ་ཚུལ་དང་།
རྫོགས་རིམ་གཞན་ལ་བསླབ་ཚུལ་ལོ། དང་པོ་ལ་གསུམ། དངོས་དང་།
རིམ་གཉིས་ཀྱི་བོགས་འབྱིན་སྤྱོད་པ་བཤད་པ་དང་། རིམ་གཉིས་བསྒོམས་
པས་འབྲས་བུ་མངོན་དུ་བྱེད་ཚུལ་ལོ། དང་པོ་ལ་གཉིས། གཞི་དངོས་པོའི་
གནས་ཚུལ་དང་། ལམ་བགྲོད་པའི་རིམ་པའོ། དང་པོ་ལ་གསུམ། ལུས་
(དེ་ཡང་)སེམས་སོ་སོ་བའི་གནས་ཚུལ། ལུས་(ཐུན་མོང་)སེམས་ཐུན་མོང་བའི་
གནས་ཚུལ། ལུས་ཀྱི་གནས་ཚུལ་བྱེ་བྲག་ཏུ་བཤད་པའོ། གསུམ་པ་ལ་

གསུམ། གནས་(བྱེ་བྲག་)པ་རྩ། གཡོ་(རླུང་ཁ་)བ་རླུང་། བཀོད་(ཐིག་ལེ་》པ་
ཐིག་ལེའི་གནས་ཚུལ་ལོ། གཉིས་པ་ལམ་བགྲོད་པའི་རིམ་པ་ལ་གསུམ།
རྫོགས་(གཉིས་པ་)རིམ་གྱི་གཙོ་བོ་ཨེ་ཝཾ་གཉིས་ཀྱི་དོན་མདོར་བསྟན་པ། དེ་
གཉིས་ཀྱི་དོན་རྒྱས་པར་བཤད་པ། ལུགས་འདིའི་རྫོགས་རིམ་རིམ་པ་ལྔ་
བྱེ་བྲག་ཏུ་བཤད་པའོ། གཉིས་པ་ལ་གཉིས། བདེ་སྟོང་དབྱེར་མེད་ཀྱི་ཨེ་
ཝཾ་བཤད་པ་དང་། བདེན་(ལམ་དང་)གཉིས་དབྱེར་མེད་ཀྱི་ཨེ་ཝཾ་བཤད་པའོ།
དང་པོ་ལ་གསུམ། སྟོང་(གདུལ་བྱ་》པ་བཤད་པ། བདེ་(བདེ་བའང་)བ་བཤད་
པ། བདེ་(སྦྱོར་ཚུལ་)སྟོང་དབྱེར་མེད་བཤད་པའོ། གསུམ་པ་ལུགས་འདིའི་
རྫོགས་རིམ་རིམ་པ་ལྔ་བྱེ་བྲག་ཏུ་བཤད་པ་ལ་གཉིས། དབྱེ་བསྡུ་བཤད་པ་
དང་། ལམ་དངོས་བཤད་པའོ། དང་པོ་ལ་གསུམ། རིམ་(བྱེ་བྲག་)པ་ལྔ་
དང་དྲུག་ཏུ་དབྱེ་ཚུལ། རིམ་(མོར་བསམ་）ལྔ་ལ་སྦྱོར་དྲུག་བསྡུ་ཚུལ། རིམ་
(རིམ་བ་)གཉིས་ཀྱི་གཙོ་བོ་རྣམས་ཀྱང་གཞི་དང་རྣམ་མཐུན་དགོས་ཚུལ་ལོ་
གཉིས་པ་ལམ་དངོས་བཤད་པ་ལ་གཉིས། དབེན་པ་གསུམ་གྱི་ཏིང་ངེ་འཛིན་
ལ་བསླབ་ཚུལ། བདེན་པ་གཉིས་ཀྱི་ཏིང་ངེ་འཛིན་ལ་བསླབ་ཚུལ་ལོ། དང༌
པོ་ལ་གསུམ། ལུས་དབེན་སྐུ་རྡོ་རྗེའི་ཏིང་ངེ་འཛིན་ལ་བསླབ་ཚུལ། ངག་
དབེན་གསུང་རྡོ་རྗེའི་ཏིང་ངེ་འཛིན་ལ་བསླབ་ཚུལ། སེམས་དབེན་ཐུགས་

རྡོ་རྗེའི་ཏིང་ངེ་འཛིན་ལ་བསླབ་ཚུལ་ལོ། དང་པོ་ལ་དྲུག ལུས་(ལམ་དངོས་
དབེན་གྱི་ངོས་འཛིན། ལུས་(དང་པོ་）དབེན་གྱི་རབ་དབྱེ། ལུས་དབེན་ཇི་
ལྟར་བསྒོམ་ཚུལ། ལུས་(དེ་ལྟར་》དབེན་ལ་སོར་བསམ་གྱི་ཡན་ལག་འབྱེད་
ཚུལ། ལུས་(ལུས་དབེན་)དབེན་རིམ་གཉིས་གང་ཡིན་དཔྱད་པ། བསྐྱེད་(བ་སྐྱེད་
རྫོགས་)རིམ་ནས་རྫོགས་རིམ་གྱི་ལུས་དབེན་དུ་འཕོས་ཚད་དཔྱད་པའོ། གསུམ་
པ་ལ་གསུམ། ཕྲ་(བསྒོམ་ཚུལ་)མོ་བསྒོམ་པས་རླུང་འདུ་ལུགས། དེ་(སྟོང་པར་
)ལས་ཞུ་བདེ་སྐྱེས་ཚེ་མཉམ་རྗེས་སྐྱོང་ཚུལ། ཞུ་(དེ་ཚེ་)བདེ་སྐྱེ་ཚུལ་དང་
དགའ་བཞི་འདྲེན་ལུགས་བཤད་པའོ། གཉིས་པ་ངག་དབེན་གསུང་རྡོ་རྗེའི་
ཏིང་ངེ་འཛིན་ལ་བསླབ་ཚུལ་ལ་བཞི། ལུས་(བསྐྱེད་རིག)དབེན་དང་ངག་དབེན་
གྱི་གོ་རིམ། ངག་དབེན་གྱི་ཤེས་བྱ་རླུང་གི་དེ་ཉིད་བསྟན་པ། སྔགས་ཀྱི་
དེ་ཉིད་བསྟན་པ། ངག་དབེན་ཇི་ལྟར་ཉམས་སུ་ལེན་ཚུལ་ལོ། གཉིས་པ་
ལ་ལྔ། རླུང་(རླུང་སྔགམ་)གི་དབྱེ་བསྡུ་དང་། རྩ་(སློག་ཟུར་)བའི་རླུང་གི་དོན་
དང༌། ཇི་(དེ་ལྟར་)ལྟར་འཕོ་ཚུལ་དང༌། ཡན་(ཡན་ལག་)ལག་གི་རླུང་གི་དོན་
དང་། རླུང་(རྣམ་ཤེས་)གིས་བྱ་བ་ཅི་བྱེད་བཤད་པའོ། གསུམ་པ་སྔགས་ཀྱི་
དེ་ཉིད་བསྟན་པ་ལ་གསུམ། སྔགས་( སྔག་མ་ལ་》བཏུ་བ། སྔགས་(གཞན་ཡང་
)ཀྱི་བརྡ། སྔགས་(དྲང་ངེམ་)ཀྱི་རྩ་བ་ཨ་ཐུང་བཤད་པའོ། བཞི་པ་ངག་དབེན་

ཇི་ལྟར་ཉམས་སུ་ལེན་ཚུལ་ལ་གསུམ། སྲོག་རྩོལ་གསུམ་ཇི་ལྟར་བསྒོམ་
པའི་ཚུལ་དང་། རྡོར་བཟླས་ཀྱི་བྱེད་ལས་ཐུན་མོང་མ་ཡིན་པ་བཤད་པ། སྲོག་
རྩོལ་བསྒོམས་པས་ཉམས་མྱོང་སྐྱེ་བའི་རིམ་པ་བཤད་པའོ། དང་པོ་ལ་གསུམ།
སྙིང་(ངག་དབེན་》ཁའི་སྣ་རྩེར་སྔགས་ཐིག་བསྒོམ་པའི་སྲོག་རྩོལ། གདོང་(གདོང་
གི་》གི་སྣ་རྩེར་འོད་ཐིག་བསྒོམ་པའི་སྲོག་རྩོལ། གསང་(གསང་བའི་)བའི་སྣ་
རྩེར་རྫས་ཐིག་བསྒོམ་པའི་སྲོག་རྩོལ་སྒོམ་ཚུལ་ལོ། གཉིས་པ་རྡོར་བཟླས་
ཀྱི་བྱེད་ལས་ཐུན་མོང་མ་ཡིན་པ་བཤད་པ་ལ་གཉིས། རྡོར་(རྡོར་བཟམ་)བཟློས་
ཀྱིས་སྙིང་ཁའི་རྩ་མདུད་འགྲོལ་ནུས་པར་བསྟན་པ་དང་། ངེས་(དེམ་ན་)དོན་
གྱི་སྔགས་བཏུ་རླུང་གི་བསྲེ་བ་འབྱུང་ཚུལ་ལོ། གསུམ་པ་སྲོག་རྩོལ་བསྒོམས་
པས་ཉམས་མྱོང་སྐྱེ་བའི་རིམ་པ་བཤད་པ་ལ་བཞི། སྙིང་(སྔགས་ཐིག་)ཁར་
སྔགས་ཐིག་བསྒོམས་པས་རྟགས་དང་རྟགས་ཅན་འབྱུང་ཚུལ། སྟེང་(རྡོར་
བཟླམ་)སྒོར་རྡོར་བཟླས་བྱས་པས་ཟླ་བ་སོ་སོར་མྱོང་བ་སྐྱེ་ལུགས། རྡོར་(ལྡང་
འཇུག་》བཟླས་བྱས་པས་རླུང་དྷུ་ཏིར་ཐིམ་པ་འབྱུང་ཚུལ། འོག་(ཐུར་སེལ་）སྒོར་
རྫས་ཐིག་བསྒོམས་པས་གཏུམ་མོ་འབར་ཏེ་མྱོང་བ་སྐྱེ་ཚུལ་ལོ། གསུམ་པ་
སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་བསླབ་ཚུལ་ལ་ལྔ། སེམས་
(ཚེ་གཅིག་》ཀྱི་གནས་ལུགས་རྟོགས་དགོས་པའི་རྒྱུ་མཚན། སེམས་(ཕྲ་བ་》ཀྱི་

གནས་ལུགས་རྟོགས་པའི་ཐབས་ཁྱད་པར་ཅན་བླ་མེད་ལ་རག་ལས་པར་
བསྟན་པ། སྣང་བ་གསུམ་དང་རང་བཞིན་བརྒྱད་ཅུ་བཤད་པ། སྣང་(སྣང་
གསུམ་)བ་གསུམ་ལམ་དུ་བསྐྱེད་མ་བསྐྱེད་ཀྱི་སྐྱོན་ཡོན་བཤད་པ། སེམས་
དབེན་སྐྱེ་བའི་རིམ་པ་བཤད་པའོ། །གསུམ་པ་ལ་གཉིས། སྣང་བ་གསུམ་
བཤད་པ་དང་། རང་བཞིན་བརྒྱད་ཅུ་བཤད་པའོ། དང་པོ་ལ་གཉིས། སྣང་
（གཉུག་མ་)བ་གསུམ་གྱི་མིང་གི་རྣམ་གྲངས་དང་། སྣང་(ལུགས་འབྱུང་》བ་སོ་
སོའི་མཚན་ཉིད་བཤད་པའོ། གཉིས་པ་རང་བཞིན་བརྒྱད་ཅུ་བཤད་པ་ལ་
བཞི། སྣང་(རང་བཞིན་)བའི་རང་བཞིན་གྱི་རྟོག་པ་སོ་གསུམ། མཆེད་(མ་
ཐོག་)པའི་རང་བཞིན་གྱི་རྟོག་པ་བཞི་བཅུ། ཉེར་(དེ་བཞིན་）ཐོབ་ཀྱི་རང་བཞིན་
གྱི་རྟོག་པ་བདུན། དེ་(དེ་དག་）དག་སོ་སོས་སྣང་གསུམ་མཚོན་ཚུལ་བཤད་
པའོ། ལྔ་པ་སེམས་དབེན་སྐྱེ་བའི་རིམ་པ་ལ་གཉིས། ཐོག་(སྙིང་གའི་)མར་
སེམས་དབེན་སྐྱེ་བའི་རིམ་པ་དང་། སེམས་(ནང་རྐྱེན་）དབེན་མཐར་ཐུག་སྐྱེད་
པའི་ཕྱི་ནང་གི་ཐབས་བསྟན་པའོ། གཉིས་པ་བདེན་པ་གཉིས་ཀྱི་རྫོགས་རིམ་
ལ་བསླབ་ཚུལ་ལ་གཉིས། བདེན་གཉིས་སོ་སོའི་རྫོགས་རིམ་ལ་བསླབ་ཚུལ་
དང་། བདེན་གཉིས་དབྱེར་མེད་ཀྱི་རྫོགས་རིམ་ལ་བསླབ་ཚུལ་ལོ། དང་
པོ་ལ་གཉིས། ཀུན་རྫོབ་སྒྱུ་མའི་རྫོགས་རིམ་དང་། དོན་དམ་འོད་གསལ་

གྱི་རྫོགས་རིམ་མོ། དང་པོ་ལ་གཉིས། སྒྱུ་ལུས་ཀྱི་གདམས་པ་དངོས་དང་།
དེ་དང་འབྲེལ་བའི་གདམས་པའོ། དང་པོ་ལ་གཉིས། ཉན་(བདེན་གཉིས་)པ་
པོ་ཇི་འདྲ་བ་ཞིག་གིས་ཇི་ལྟར་བྱ་བ་དང་། འཆད་པ་པོས་བཤད་པའི་རིམ་
པའོ། གཉིས་པ་ལ་གཉིས། སྒྱུ་(བསྐྱེད་རིམ་)ལུས་སྒྲུབ་ཚུལ་བླ་མའི་ཞལ་ལས་
རྟོགས་དགོས་པར་བསྟན་པ་དང་། སྒྱུ་ལུས་སྒྲུབ་བའི་རིམ་པའོ། གཉིས་
པ་ལ་གསུམ། ཐུན་(གཞི་ལ་》མོང་མ་ཡིན་པའི་སྒྲུབ་གཞི་ངོས་བཟུང་བ་དང་
། དེ་(སྒྱུ་ལུས་)ཇི་ལྟར་སྒྲུབ་པར་བྱེད་པའི་ཚུལ། གྲུབ་(དེ། ཁྱད་པར་)པའི་སྒྱུ་
ལུས་ཀྱི་ཁྱད་པར་བཤད་པའོ། གཉིས་པ་དེ་དང་འབྲེལ་བའི་གདམས་པ་ལ་
གཉིས། གདམས་(དེ་དང་)པའི་ཁུངས་བཤད་པ་དང་། གདམས་པ་དངོས་
སོ། གཉིས་པ་ལ་གཉིས། གཉིད་དང་རྨི་ལམ་གྱི་བསྲེ་བ། འཆི་བ་དང་
བར་དོའི་བསྲེ་བའོ། དང་པོ་ལ་གཉིས། གཉིད་(བརྩེ་བ་》དང་བསྲེ་བ། རྨི་
རྨི་བ་)ལམ་དང་བསྲེ་བའོ། གཉིས་པ་འཆི་བ་དང་བར་དོའི་བསྲེ་བ་ལ་གསུམ།
བར་(འཆི་དང་)དོར་འཚང་རྒྱ་བའི་བསྲེ་བ། སྐྱེ་བ་(དབང་ཐོབ)བརྒྱུད་ནས་འཚང་
རྒྱ་བའི་བསྲེ་བ། བསྲེ་(དེ་ལྟ་བུའི་》བ་རྣམས་ཀྱི་དབྱེ་བསྡུ་བསྟན་པའོ། གཉིས་
པ་དོན་དམ་འོད་གསལ་ཀྱི་རྫོགས་རིམ་ལ་གསུམ། གོ་(མདོ་ལམ་）རིམ་ངེས་
ཚུལ་སྣོད་རུང་དུ་བྱ་བ་དང་བཅས་པ། དེ་ལ་འོད་གསལ་གྱི་གདམས་ངག་

བཤད་པ། རིམ་(ཕར་ཕྱིན་)པ་འདི་ལམ་གཞན་གྱི་མཐར་འོང་ཚུལ་ལོ། གཉིས་
པ་ལ་གཉིས། ཕྱི་(ཟླ་ཉི་)ནང་གི་མངོན་པར་བྱང་ཆུབ་པ་གཉིས་བཤད་པ།
དེ་མངོན་(སྒྱུ་ལུམ་》དུ་བྱེད་པའི་ཐབས་བསམ་གཏན་གཉིས་བཤད་པའོ། གཉིས་
པ་བདེན་གཉིས་དབྱེར་མེད་ཀྱི་རྫོགས་རིམ་ལ་བསླབ་ཚུལ་ལ་གཉིས། སྤངས་
(བདེན་གཉིམ་》པ་ཟུང་འཇུག་ཐོབ་ཚུལ་དང་། རྟོགས་(དེ་ཉིད་)པ་ཟུང་འཇུག་ཐོབ་
ཚུལ་ལོ། གཉིས་པ་རིམ་གཉིས་ཀྱི་བོགས་འབྱིན་སྤྱོད་པ་བཤད་པ་ལ་གཉིས།
སྤྱིར་(དེ་ལྟ་བུའི་)བཤད་པ་དང་། བྱེ་བྲག་ཏུ་བཤད་པའོ། གཉིས་པ་ལ་གཉིས།
དབྱེ་(རྟེན་གྱི་)བ་དང་། བསླབ་(ལས་རྒྱུ་)ཚུལ་ལོ། གཉིས་པ་རྫོགས་རིམ་གཞན་
ལ་བསླབ་ཚུལ་ལ་གསུམ། རིམ་(རིམ་གཉིས་)ལྔ་གཙོ་བོར་བྱས་ཏེ་ལམ་དང་
སྦྱར་ཚུལ་སྤྱིར་བཤད་པ། ཡེ་ཤེས་ཞབས་ལུགས་ཀྱི་རྫོགས་རིམ་སོགས་སོ་
སོར་བྱེ་བྲག་ཏུ་བཤད་པ། ཚད་(དེ་དག་》ལྡན་གྱི་རྫོགས་རིམ་མི་འདྲ་བ་རྣམས་
གནད་མཐུན་པར་བཤད་པས་མཇུག་བསྡུ་བའོ། གཉིས་པ་ལ་བཞི། ཡེ་
ཤེས་ཞབས་ལུགས་ཀྱི་ཐིག་ལེ་བཞིའི་རྣལ་འབྱོར་བཤད་པ། དཔལ་འཛིན་
ལུགས་ཀྱི་རྣལ་འབྱོར་བཞི་རིམ་བཤད་པ། ལཱ་ཨི་པའི་ལུགས་ཀྱི་རྫོགས་རིམ་
རྣལ་འབྱོར་ཆེན་པོ་བཤད་པ། དྲིལ་བུ་པའི་ལུགས་ཀྱི་རིམ་པ་ལྔ་པ་བཤད་
པའོ། དང་པོ་ལ་གཉིས། མི་(བྱེ་བྲག་)ཤིགས་པ་དང་གསང་བ་དང་སྔགས་

ཀྱི་ཐིག་ལེའི་རྣལ་འབྱོར་གསུམ་གྱིས་རླུང་ཐིག་ལས་རུང་དུ་བྱེད་ཚུལ་དང་
། དེ་ཁོ་(ཐིག་ལེ་)ན་ཉིད་ཀྱི་ཐིག་ལེའི་རྣལ་འབྱོར་གྱིས་འོད་གསལ་དང་ཡེ་
ཤེས་ཀྱི་སྐུ་སྒྲུབ་ཚུལ་ལོ། གཉིས་པ་དཔལ་འཛིན་ལུགས་ཀྱི་རྣལ་འབྱོར་བཞི་
རིམ་བཤད་པ་ལ་བཞི། སྔགས་ཀྱི་རྣལ་འབྱོར། དམ་(ཕྱི་ནང་)ཚིག་གི་རྣལ་
འབྱོར། དབྱིབས་(དེ་ལས་)ཀྱི་རྣལ་འབྱོར། རྣམ་དག་ཡེ་ཤེས་ཀྱི་རྣལ་འབྱོར་
བཤད་པའོ། དང་པོ་ལ་གཉིས། སྔགས་(དཔལ་འཛིན་)ཀྱི་རྣལ་འབྱོར་གྱི་གཞི།
སྔགས་(རྡོར་བཟླམ་》ཀྱི་རྣལ་འབྱོར་དངོས་སོ། བཞི་པ་རྣམ་དག་ཡེ་ཤེས་ཀྱི་
རྣལ་འབྱོར་ལ་གཉིས། འོད་(རྣམ་དག་)གསལ་དང་། ཟུང་(ཟུང་འཇུག་)འཇུག་
འགྲུབ་ཚུལ་ལོ། གསུམ་པ་ལཱ་ཨི་པའི་ལུགས་ཀྱི་རྫོགས་རིམ་རྣལ་འབྱོར་
ཆེན་པོ་ལ་གཉིས། རླུང་ཨ་ཝ་དྷུ་ཏིར་འཛུད་པའི་རྣལ་འབྱོར། ཚུད་པ་ལ་
བརྟེན་ནས་བསམ་མི་ཁྱབ་ཀྱི་རྫོགས་རིམ་བསྒོམ་ཚུལ་ལོ། དང་པོ་ལ་གསུམ།
ལྟེ་བའི་(མ་རྒྱུད་》སྤྲིན་སྒྲ་ལ་སེམས་བརྟན་པར་བྱེད་ཚུལ། ལྟེ་བའི་(དེ་ཉིད་)སྤྲིན་
སྒྲ་ལས་རྡོ་རྗེའི་བཟླས་པ་བྱེད་ཚུལ། རྗེས་(རྗེམ་གཞིག་)གཞིག་གི་རིམ་པའི་
བསམ་གཏན་བསྒོམ་ཚུལ་ལོ། གཉིས་པ་ཚུད་པ་ལ་བརྟེན་ནས་བསམ་མི་
ཁྱབ་ཀྱི་རྫོགས་རིམ་སྒོམ་ཚུལ་ལ་གསུམ། སྟོང་(འོད་གསལ་)ཕྱོགས་བསམ་
མི་ཁྱབ་ཀྱི་རྫོགསརིམ་སྒོམ་ཚུལ། སྣང་(བསམ་གྱིས་)ཕྱོགས་བསམ་མི་ཁྱབ་

ཀྱི་རྫོགས་རིམ་སྒོམ་ཚུལ། སྣང་སྟོང་ཟུང་(བདེན་གཉིས་)འཇུག་བསམ་མི་ཁྱབ་
ཀྱི་རྫོགས་རིམ་སྒོམ་ཚུལ་ལོ། བཞི་པ་དྲིལ་བུ་པའི་ལུགས་ཀྱི་རིམ་པ་ལྔ་པ་
བཤད་པ་ལ་བཞི། རང་(དྲིལ་བུ་)བྱིན་རླབས་དང་སྣ་ཚོགས་རྡོ་རྗེའི་རིམ་པ་
བཤད་པ། ནོར་（ཕྱག་རྒྱ་)བུ་འགེངས་པའི་རིམ་པ་བཤད་པ། ཛ་ལནྡྷ་(ནང་
གི་)རའི་རིམ་པ་བཤད་པ། བསམ་མི་(དེ་དག་》ཁྱབ་ཀྱི་རིམ་པ་བཤད་པའོ།
༈ གཉིས་པ་དུས་འཁོར་གྱི་ལམ་གྱི་རིམ་པ་ལ་གསུམ། ཕྱི་(དུམ་ཀྱི་)ནང་
གཞན་གསུམ་གྱི་དུས་འཁོར་རྒྱུད་ནས་བསྟན་ཚུལ་དང་། ལམ་གྱི་རིམ་པ་
དངོས་དང་། ཐུན་མོང་མིན་(འདིར་ནི་)པའི་རྣམ་བཞག་རྒྱས་པ་གཞན་དུ་ཞལ་
འཕངས་པའོ། གཉིས་པ་ལ་བཞི། རུང་བྱེད་(སྣོད་རུང་)བྱིས་དབང་དང་མཆོག་
དབང་། དག་（་དང་)བྱེད་དམ་ཚིག་དང་སྡོམ་པ། སྨིན་བྱེད་བསྐྱེད་རིམ་
གྱི་རྣམ་བཞག གྲོལ་བྱེད་རྫོགས་རིམ་གྱི་རྣལ་འབྱོར་རོ། གསུམ་པ་ལ་གཉིས།
མདོར་(རིམ་གཉིས་)བསྟན་པ་དང་། རྒྱས་པར་བཤད་པའོ། གཉིས་པ་ལ་
གཉིས། ལས་(སྔོན་དུ་)མངོན་པར་འདུ་བྱ་བའི་མཐར་འཆི་བ་འོད་གསལ་
ཉམས་སུ་མྱོང་བ་དང་མཐུན་པར་སྔོན་འགྲོ་ཚོགས་གཉིས་བསགས་པ། ཤི་
ནས་(རྒྱལ་མཆོག་)བར་དོ་གྲུབ་སྟེ་སྲིད་པར་སྐྱེ་བའི་རིམ་པ་དང་མཐུན་པར་
དངོས་གཞི་ཡན་ལག་བཞིའི་རྣལ་འབྱོར་བསྒོམ་པའོ། བཞི་པ་གྲོལ་བྱེད་རྫོགས་

རིམ་གྱི་རྣལ་འབྱོར་ལ་གསུམ། གཞི་དངོས་པོའི་གནས་ཚུལ། ལམ་བགྲོད་
པའི་རིམ་པ། འབྲས་བུ་མངོན་དུ་བྱེད་ཚུལ་ལོ། དང་པོ་ལ་གསུམ། གནས་
(གྲོལ་བྱེད་)པ་རྩེ། གཡོ་བ་(རླུང་བཅུའི་）རླུང༌། བཀོད་(དབྲལ་མགྲིན་)པ་བྱང་ཆུབ་
ཀྱི་སེམས་བཤད་པའོ། གཉིས་པ་ལམ་བགྲོད་པའི་རིམ་པ་ལ་གཉིས། སྦྱོར་
（ལམ་གྱི་)བ་ཡན་ལག་དྲུག་གི་རྣམ་བཞག་སྤྱིར་བཤད་པ་དང་། སོ་སོའི་བསྒོམ་
ཚུལ་བྱེ་བྲག་ཏུ་བཤད་པའོ། གཉིས་པ་ལ་གསུམ། ཐོག་མར་དགེ་བ་གཟུགས་
སྒྲུབ་ཀྱི་ཡན་ལག་སོར་སྡུད་དང་བསམ་གཏན་བཤད་པ། བར་དུ་དགེ་བ་
སྲོག་སྒྲུབ་ཀྱི་ཡན་ལག་སྲོག་རྩོལ་དང་འཛིན་པ་བཤད་པ། ཐ་མར་དགེ་བ་
བདེ་སྒྲུབ་ཀྱི་ཡན་ལག་རྗེས་དྲན་དང་ཏིང་འཛིན་བཤད་པའོ། དང་པོ་ལ་གཉིས།
སྟོང་(ཐོག་མར་)གཟུགས་མ་གྲུབ་པ་སྒྲུབ་པར་བྱེད་པ་སོར་སྡུད་ཀྱི་ཡན་ལག་
དང་། གྲུབ་ཟིན་བརྟན་(བསམ་གཏན་)པར་བྱེད་པ་བསམ་གཏན་གྱི་ཡན་ལག་
བཤད་པའོ། གཉིས་པ་བར་དུ་དགེ་བ་སྲོག་སྒྲུབ་ཀྱི་ཡན་ལག་སྲོག་རྩོལ་དང་
འཛིན་པ་བཤད་པ་ལ་གཉིས། སྲོག་(སྲོག་རྣམས་)དབུ་མར་ཞུགས་པ་ལས་རུང་
དུ་བྱེད་པ་སྲོག་རྩོལ་གྱི་ཡན་ལག ཞུགས་ནས་（དབུ་མའི་)བརྟན་པར་བྱེད་པ་
འཛིན་པའི་ཡན་ལག་བཤད་པའོ། གསུམ་པ་ཐ་མར་དགེ་བ་བདེ་སྒྲུབ་ཀྱི་
ཡན་ལག་རྗེས་དྲན་དང་ཏིང་འཛིན་བཤད་པ་ལ་གཉིས། མཆོག་(ད་ལྟའི་》མི་

འགྱུར་གྱི་བདེ་བ་དངོས་སུ་སྒྲུབ་བྱེད་རྗེས་དྲན་གྱི་ཡན་ལག མཆོག་(རྗེས་
དྲན་)མི་འགྱུར་གྱི་བདེ་བ་གྲུབ་པའི་ངོ་བོ་ཏིང་ངེ་འཛིན་གྱི་ཡན་ལག་བཤད་པའོ།།
སྨྲས་པ། རིག་པ་འཛིན་པའི་སྡེ་སྣོད་མ་ལུས་པའི། །སྙིང་པོ་ཡིད་བཞིན་
བརྟེན་པའི་ཟ་མ་ཏོག །རྣམ་པ་ཅིར་ཡང་འབྱེད་པའི་སྒྱུ་འཕྲུལ་འདི། །སྐལ་
བཟང་སྙིམ་པའི་རྩེ་ལ་བསྲེལ་བར་འོས། །དགེ་བས་གསང་ཆེན་འོ་མའི་པད་
མཚོ་ལ། །མཁས་མང་ལེགས་བཤད་རྫ་རྔ་སྒྲོག་པའི་དབང་། །མཐའ་ཡས་
རྩེན་པས་ཐུབ་བསྟན་སྙིང་པོའི་དཔྱིད། །རྫོགས་ལྡན་དཔལ་དུ་འདྲེན་ལ་རྟག་
ཏུ་སྨོན། །
ཞེས་ས་བཅད་ལེགས་བཤད་ནོར་བུའི་མེ་ལོང་འདི་ནི། སྟག་ཚང་དཔལ་གྱི་
ལྷ་མོའི་ཆོས་སྡེ་བློ་གླིང་གྲྭ་ཚང་གི་བཀའ་རིམས་འཛིན་གྲྭའི་དགེ་བའི་བཤེས་གཉེན་
བགྲེས་གཞོན་ཡོངས་དང་། མཁན་ཟུར་དང་སྤྲུལ་པའི་སྐུ། ཕྱོགས་ཕེབས་ཀྱི་
དོན་གཉེར་ཅན་མང་པོ་ལ། ཁྱད་ཆོས་དུ་མས་ཁྱད་པར་དུ་འཕགས་པ་རྨད་དུ་
བྱུང་བའི་རྡོ་རྗེའི་ཚིག་(ཉུང་)འདི་ཉིད་ཀྱི་ཁོག་དབུབ། འབྲུ་འགྲེལ། སྤྱི་དོན།
མཐའ་དཔྱོད། འཕྲོས་དོན་གྱི་ཕྱོགས་རྣམས་མཛུབ་ཁྲིད་དུ་ཕུལ་སྐབས། གསན་
པ་པོ་རྣམས་ནས་བསྡུས་དོན་འདི་ཉིད་ལ། འགྲེལ་པ་དང་། ས་བཅད་རྩོམ་པའི་
བསྐུལ་མ་བཀས་གནང་བ་དང༌། མདོ་སྔགས་རབ་འབྱམས་པ་དཀོན་མཆོག་ཚུལ་

ཁྲིམས་དང་། ཕྱི་ནང་རིག་གནས་ཀུན་ལ་མཁྱེན་དཔྱོད་ཡངས་པ་དཀོན་མཆོག་
ཤེས་རབ་གཉིས་ནས་ས་བཅད་སྔ་མགྱོགས་སུ་འབྲི་དགོས་ཞེས་ནན་ཆེར་བསྐུལ་
བར་བརྟེན། ཉི་ཟླ་ལྟར་ཡོངས་སུ་གྲགས་པའི་དགེ་བའི་བཤེས་གཉེན་དུ་མའི་ཞབས་
རྡུལ་ལ་སྤྱི་བོས་རེག་པ། མདོ་སྔགས་རིག་གནས་ཀྱི་གཞུང་ལུགས་ཀུན་ལ་བློ་གྲོས་
ཀྱི་འཇུག་པ་ཐོབ་པ། ༧ ཡོངས་འཛིན་བློ་བཟང་དཔལ་བས། འདིའི་བཤད་བྱ་
སྔགས་རིམ་ཆེན་མོ་དང་རིམ་ལྔ་གསལ་སྒྲོན། རིམ་ལྔའི་སྙིང་པོ་ཟབ་དོན་གསལ་
བའི་ཉི་མ། སྦྱོར་དྲུག་ཟབ་ལམ་རྡོ་རྗེའི་རྣལ་འབྱོར་རྣམས་ལ་འཇུག་སླ་བའི་ཡན་
ལག་ཏུ་དེ་དག་གི་ས་བཅད་དངོས་སུ་ཐོབ་པ་རྣམས་རང་སོར་བཞག བསྡུས་དོན་
རང་གི་གོ་རིམ་དང་དངོས་ཟིན་ལ་གཙོ་བོར་བསྟུན། བློས་གསར་དུ་བཟོ་དགོས་
པ་རྣམས་དེ་བཞིན་དུ་བགྱིས་ཏེ་འཕྲལ་དུ་སྦྱར་བའི་ཡི་གེ་པ་ནི་སྐུལ་བ་པོ་པྲ་ཛྷཱའོ།
འདིས་ཀྱང་གསང་ཆེན་བསྟན་པའི་བཤད་སྒྲུབ་འཕེལ་བར་གྱུར་ཅིག །

g༄༅། གསང་ཆེན་བདུད་རྩིའི་
སྙིང་པོ་འདོན་ཐབས་འདོད་
གསོལ་ཀུན་བཟང་མཆོད་
པའི་སྤྲིན་ཕུང་ཞེས་བྱ་
བ་བཞུགས་སོ།
མཛད་པ་པོ།
ཀིརྟིའི་ཡོངས་འཛིན་རྗེ་དཀོན་མཆོག་ཤེས་རབ།

༄༅། གསང་ཆེན་བདུད་རྩིའི་སྙིང་ངོ་
འདོན་ཐབས་འདོད་གསོལ་ཀུན་བཟང་
མཆོད་པའི་སྤྲིན་ཕུང་ཞེས་བྱ་བ་བཞུགས་སོ།
༄༅། ན་མོ་མནྡྷ་བ་ཏི་ཡ། རབ་འབྱམས་ཞིང་གི་རྡུལ་སྙེད་འཁོར་ལོའི་
ལྷ། །མ་ལུས་སྤྲོ་བསྡུའི་བདག་པོ་རྡོ་རྗེ་འཆང་། །ཕུལ་བྱུང་ཉེ་སྲས་བྱང་
ཆུབ་རྡོ་རྗེ་སོགས། །གསང་ཆེན་རྒྱུད་སྡེའི་ལྷ་ཚོགས་མ་ལུས་དགོངས། །རྡོ་
རྗེ་ཐེག་པའི་ས་དང་ལམ་གྱི་རིམ། །བསྡུས་པའི་ཟབ་དོན་གསང་ཆེན་ཟླ་བའི་
ཆབ། །བསྲུབས་སྐྱེས་འཆི་མེད་བདུད་རྩིའི་སྙིང་པོ་འདི། །བཤད་དང་སྒྲུབ་
པས་འཛིན་སྐྱོང་སྤེལ་རྣམས་ལ། །རབ་ཡངས་འཆི་མེད་ལམ་གང་རྒྱལ་
བ་དང་། །སྲས་བཅས་མཁའ་འགྲོའི་དགྱེས་བརྩེའི་ཟུར་མིག་གིས། །བསྟན་
འགྲོར་སྨན་པའི་འཕྲུལ་འདེགས་ཁོ་ན་རུ། །འགྱུར་བའི་དཔང་པོར་བཞུགས་
ལ་དགེ་ལེགས་སྩོལ། སྤྲོ་ན་མཚམས་འདིར་ཡན་ལག་བདུན་པ་རྒྱས་བསྡུས་ཅི་རིགས་ཕུལ། དེ་ནས་ཚིག་
དོན་གསལ་ཅི་ཐེབས་དང་། སྒྲ་དག་གསལ་དང་ལྡན་པས་གཞུང་ལ་འཇུག མཇུག་ཏུ། ཚུལ་འདིར་འབད་
པའི་དགེ་ཚོགས་བདག་ཅག་གི །རབ་དྭངས་ཡིད་ཀྱི་མཁའ་ལ་རྣམ་དཀྲིགས་
པ། །ཀུན་བཟང་བཱ་ཛའི་སྤྲིན་དང་ཆབས་ཅིག་པས། །བདེ་ལེགས་རྩ་བ་

བླ་མ་མཉེས་གྱུར་ཅིག །ངེས་འབྱུང་བྱང་སེམས་ལྟ་བའི་ཐེམ་སྐས་ལས།
།གང་སྣང་རྒྱལ་བའི་གཞལ་ཡས་ཉམས་དགའི་གྲོང་། །ཕྱིན་བྱེད་ཟབ་གསལ་
གཉིས་མེད་ཡེ་ཤེས་གཟིས། །མ་དག་སྣང་བའི་འཁྲུལ་འཁོར་གཞིལ་གྱུར་
ཅིག །ཐ་མལ་སྐྱེ་ཤི་བར་དོའི་རྒྱ་གྲོལ་བའི། །ལམ་གྱི་སྐུ་གསུམ་རི་སྐྱེས་
ཧ་རི་ཎ། །བག་ཕེབས་འབྲས་བུའི་སྐུ་གསུམ་ཉམས་དགའི་སར། །སྤངས་
རྟོགས་སྒྱུ་རྩལ་ཅི་ཡང་ངོམ་གྱུར་ཅིག །ཀུན་རྟོག་སྤྲོས་པའི་དྲི་བཞོན་རྒྱུ་བ་
བཅད། །ཉི་ཟླའི་སྣང་བ་གཉིས་སྤངས་དབྱིངས་སུ་ཡལ། །ལྷན་སྐྱེས་བདེ་
ཆེན་ངེས་དོན་བླ་མའི་ཞལ། །ཚེ་འདིར་མཇལ་བའི་སྐལ་བཟང་མངོན་འགྱུར་
ཤོག །རྡོ་རྗེ་ཐེག་པའི་ཟབ་གསང་གདམས་པའི་ཕུལ། །རྡོ་རྗེ་ཆོས་བཞིན་
འཛིན་ལ་ཟླ་བྲལ་བའི། །རྡོ་རྗེ་ལུས་ཀྱི་ཨང་ཀ་མ་གོལ་བར། །རྡོ་རྗེ་འཛིན་
པའི་ས་ལ་རེག་གྱུར་ཅིག །
ཅེས་རྡོ་རྗེ་ཐེག་པའི་བསྡུས་དོན་གསང་ཆེན་བདུད་རྩིའི་སྙིང་པོ་འདོན་ཐབས་འདོད་
གསོལ་འདི་ལྟ་བུ་ཞིག་བྲིས་ཞེས་ཆོས་འདི་ལ་དད་པའི་ཁམས་བརྟས་པ་བྲིདྡྷིའི་མིང་ཅན་
གྱིས་ནན་གྱིས་བསྐུལ་པའི་ངོ་འཛིན་ཙམ་དུ། ལེགས་པར་སྦྱར་བའི་སྐད་དུ་པྲཛཱའི་
མིང་ཅན་གྱིས་བྲིས་པའོ། དགེའོ། །

༄༅། རྡོ་རྗེ་ཐེག་པའི་ལམ་གྱི་
བསྡུས་དོན་གསང་ཆེན་བདུད་
རྩིའི་སྙིང་པོ་ཞེས་བྱ་བ་
བཞུགས་སོ།
མཛད་པ་པོ།
ཀིརྟིའི་སྐུ་ཕྲེང་བརྒྱད་པ་བློ་བཟང་འཕྲིན་ལས་བསྟན་པ་རྒྱ་
མཚོ་དཔལ་བཟང་པོ།

༄༅༄༅། རྡོ་རྗེ་ཐེག་པའི་ལམ་གྱི་བསྡུས་
དོན་གསང་ཆེན་བདུད་རྩིའི་སྙིང་པོ་ཞེས་
བྱ་བ་བཞུགས་སོ།
༄༅། ན་མོ་གུ་རུ་མཉྩ་གྷོ་ཥཱ་ཡ། བདེ་ཆེན་འོད་གསལ་དག་པའི་མཁའ་
དབྱིངས་སུ། །དབང་པོའི་གཞུ་ལྟར་དྭངས་པའི་མཚན་དཔེའི་སྐུ། །རབ་
འབྱམས་དཀྱིལ་འཁོར་སྤྲོ་ཞིང་སྡུད་པའི་བདག །རྡོ་རྗེ་ཅན་ཞབས་བླ་མ་
མཆོག་ལ་འདུད། །སྐལ་བཟང་དབང་པོ་མཆོག་གྱུར་གདུལ་བྱ་རྣམས།
།ཐབས་ཤེས་ཟུང་འབྲེལ་རྡོ་རྗེ་ཐེག་པ་ཡིས། །སྐུ་བཞིའི་གོ་འཕང་རིང་མིན་
མངོན་བྱེད་པའི། །ལམ་གྱི་རྣམ་བཞག་སྙིང་པོ་མདོ་ཙམ་སྤེལ། །ཐར་འདོད་
སྐྱེས་བུ་ཡོངས་ཀྱི་འཇུག་ངོགས་མཆོག །ཐུབ་པའི་བསྟན་ལ་འཇུག་པའི་ཐེག་
པའི་སྒོ། །དམན་ལ་མོས་པར་ཆགས་བྲལ་སྤྱོད་པ་དང་། །རྒྱ་ཆེན་ལ་མོས་
ས་དང་ཕ་རོལ་ཕྱིན། །ཟབ་མོར་མོས་ལ་ཆགས་བཅས་སྤྱོད་པ་བསྟན། །དེ་
ཡང་ཐེག་པ་ཆེ་ཆུང་སྡེ་སྣོད་དུ། །འདུ་ཞིང་དམན་ལ་ཉན་རང་ཐེག་པར་
དབྱེ། །ཐེག་པ་ཆེ་ལ་རྒྱུ་འབྲས་ཐེག་པ་གཉིས། །ཕྱི་མ་གསང་ཞིང་སྦས་
ང་ས་འགྲུབ་པ་དང༌། །སྣོད་མིན་སྤྱོད་ཡུལ་མིན་ཕྱིར་གསང་བའི་ཐེག །སྐད་

དོད་སྟེང་ནས་ཡིད་ནི་ཐ་མལ་གྱི། །སྣང་ཞེན་ལས་སྐྱོབ་སྔགས་ཀྱི་ཐེག་པ་
དང༌། །རྒྱལ་བའི་གནས་ལུས་ལོངས་སྤྱོད་མཛད་པ་དང་། །རྣམ་པ་མཐུན་
པར་གཞལ་ཡས་ལྷའི་འཁོར་ལོ། །རང་སྣང་མཆོད་རྫས་ལྷུན་གྲུབ་མཛད་
པ་ཅན། །བསྒོམ་ཕྱིར་འབྲས་བུའི་ཐེག་དང་རྒྱ་ཆེན་ཐབས། །ལྷ་ཡི་སྐུ་དང་
ཟབ་མོ་ཤེས་རབ་གཉིས། །དབྱེར་མེད་རྣལ་འབྱོར་བསྒོམ་ཕྱིར་རྡོ་རྗེའི་ཐེག
།ཐབས་མཁས་དུ་མས་ཁྱད་འཕགས་ཐབས་ཀྱི་ཐེག །རིག་སྔགས་འཆང་
བ་རྣམས་ཀྱི་བསླབ་གཞི་སོགས། །སྟོན་ཕྱིར་རིག་པ་འཛིན་པའི་སྡེ་སྣོད་དེ།
།རྒྱུད་ནི་རྒྱུན་ཆགས་དོན་དང་དེ་ལ་ཡང་། །ལམ་གྱི་བྱེད་པ་འཇུག་པའི་གཞིའི་
རྒྱུད་དང་། །སྦྱོང་བྱེད་ལམ་དང་སྦྱངས་པ་འབྲས་བུའི་རྒྱུད། །གསུམ་ནི་
བརྗོད་བྱ་དོན་གྱི་རྒྱུད་ཡིན་ལ། །དེ་དག་བརྗོད་བྱར་བྱེད་རྣམས་གཞུང་གི་
རྒྱུད། །སེམས་བསྐྱེད་ཕྱིན་དྲུག་ལ་སོགས་ཐོག་གཉིས་ཀྱི། །ཐུན་མོང་ཡིན་
ཅིང་སྔ་མ་དེ་ཙམ་ལས། །འབྲས་དང་རྣམ་མཐུན་བསྒོམ་པ་མེད་པའི་ཕྱིར།
།རྒྱུ་དང་འབྲས་བུའི་ཐེག་པ་གཉིས་སུ་བཤད། །དེ་ཡང་བགྲོད་པའི་དོན་གྱིས་
ཐེག་པ་སྟེ། །འདི ར་བགྲོད་འབྲས་བུའི་ཐོག་ལ་ཁྱད་མེད་ཀྱང་། །འདིས་
བགྲོད་རྒྱུ་ཡི་ཐེག་པའི་ཁྱད་པར་ཡིན། །ཐེག་པ་ཆེ་ཆུང་ཤེས་རབ་ཀྱིས་མིན་
པར། །སྤྱོད་པས་འབྱེད་བཞིན་ཐེག་ཆེན་གཉིས་པོ་ཡང་། །ལྟ་བས་མི་འབྱུང་

ཐབས་ཀྱིས་འབྱེད་པས་ན། །ཕར་ཕྱིན་ཐེག་པར་འབྲས་བུ་ཆོས་སྐུ་དང་།
།རྣམ་པ་རྗེས་སུ་མཐུན་པའི་ལམ་ཡོད་ཀྱང་། །གཟུགས་ཀྱི་སྐུ་དང་རྣམ་མཐུན་
ལམ་མེད་པས། །གཞན་དོན་གཟུགས་སྐུ་སྒྲུབ་བྱེད་ཐབས་ཀྱི་ལམ། །མི་
འདྲའི་ཁྱད་པར་ཆེ་བས་རྣམ་པར་དབྱེ། །ཐེག་པ་དེ་ལ་འཇུག་པའི་སྒོ་བཞི་
སྟེ། །དམན་འབྲིང་མཆོག་གི་གདུལ་བྱ་བཞིར་གསུངས་པའི། །རྒྱུད་སྡེ་
བཞི་བོ་དེ་ལྟར་དབྱེ་བ་ཡང་། །གདུལ་བྱའི་དབང་གིས་འདོད་ཆགས་ལམ་
བྱེད་ཚུལ། །བསྒོམ་པའི་ལྷ་མོར་རྒོད་བལྟ་ལག་བཅངས་ཀྱི། །དགའ་བ་
ལམ་བྱེད་ཙམ་ནུས་གདུལ་བྱ་ལ། །འོག་མ་གསུམ་གསུངས་དངོས་དང་བསྒོམ་
པ་ཡི། །རིག་མར་མཉམ་སྦྱོར་ཆགས་པ་ལམ་བྱས་ཏེ། །བདེ་ཆེན་སྟོང་
དང་སྦྱོར་བའི་ཐབས་ཤེས་ཀྱི། །ལམ་མཆོག་སྐལ་བར་ལྡན་ལ་བླ་མེད་
གསུངས། །དེ་ཕྱིར་རྒོད་སོགས་རྒྱུད་ཀྱི་བརྡ་ཡང་སྦྱར། །དེས་ན་བསྒོམ་
པའི་ལྷ་མོར་བལྟས་པ་ཡི། །བདེ་བ་ཙམ་ཞིག་ལམ་དུ་བྱེད་ནུས་པའི། །གདུལ་
བྱའི་ཆེད་དུ་གཙོར་གསུང་རྒྱུད་དངོས་སམ། །སྡེར་གཏོགས་གང་རུང་བྱ་
རྒྱུད་མཚན་ཉིད་དེ། །རྒྱུད་གཞན་གསུམ་གྱི་ངོ་བོའང་དེ་བཞིན་སྦྱར། །དེ་
ལྟའི་འདོད་ཡོན་ལམ་ད་བྱེད་པའི་ཐབས། །སྟོང་དང་ལྷ་ཡི་རྣལ་འབྱོར་བསྒོམ་
པའི་ཚེ། ཁྲུས་སོགས་ཕྱི་ཡི་བྱ་བ་མང་ལྟོས་དང་། །བྱ་བ་དང་ནི་ཏིང་འཛིན་

ཆ་མཉམ་སྤྱོད། །རྣལ་འབྱོར་གཙོ་བོར་གྱུར་དང་བྱ་བ་ལ། །ལྟོས་མེད་རྣལ་
འབྱོར་གོང་ན་མེད་པ་ཡིས། །འདུལ་བའི་གདུལ་བྱར་གསུང་ཕྱིར་བྱ་སོགས་
རྒྱུད། །རང་རང་གདུལ་བྱའི་གཙོ་བོའི་དབང་དུ་བྱས། །མིང་འདོགས་སྔ་མ་
བླ་མེད་ནས་གསུངས་ཤིང་། །ཕྱི་མ་རྒྱུད་སྡེ་སྤྱིར་གྲགས་མཚན་གྱི་དོན། །
༈ ཕོ་བྲང་ཆེན་པོའི་ཕྱི་ནང་སྒོར་འཇུག་བཞིན། །བསྟན་དང་ཐེག་
ཆེན་འཇུག་སྒོ་སྐྱབས་སེམས་དང་། །གསང་སྔགས་འཇུག་སྒོ་མཚན་ལྡན་
སློབ་དཔོན་ལས། །སྨིན་བྱེད་དབང་བསྐུར་མནོས་ཚེ་སྔགས་ལ་ཞུགས། །ཐེག་
པ་རང་རང་བྱང་ཆུབ་ཐོབ་འདོད་བློ། །བཅོས་མིན་སྐྱེས་ཚེ་སོ་སོའི་ལམ་
ཞུགས་ལྟར། །ཐེག་འདི་གཞན་ལས་ཁྱད་པར་འཕགས་པའི་ཆོས། །འབྲས་
བུ་ལམ་བྱེད་ཚུལ་གྱིས་སེམས་བསྐྱེད་པ། །གཟུགས་སྐུར་རྣམ་མཐུན་ལྷ་ཡི་
རྣལ་འབྱོར་ལ། །མྱོང་བ་ཐོག་མར་སྐྱེས་ཚེ་སྔགས་ལམ་ཞུགས། །རྒྱུད་
སྡེ་འོག་མར་ལྷ་ཡི་བསྒོམ་བཟླས་ཀྱིས། །ཐུན་མོང་དངོས་གྲུབ་མང་པོ་མྱུར་
འགྲུབ་ཅིང་། །སྲས་བཅས་རྒྱལ་བས་རྗེས་བཟུང་བྱིན་རློབ་པའི། །ཐབས་
ཀྱིས་རྒྱལ་སྲས་སྤྱོད་པ་མྱུར་རྫོགས་ཀྱང་། །གྲངས་མེད་གསུམ་ལ་མི་ལྟོས་
ཚེ་གཅིག་ལ། །སངས་རྒྱས་འཐོབ་པ་བླ་མེད་ཁོ་ནར་ལྟོས། །བྱ་བའི་རྒྱུད་
ལ་ཆུ་དང་ཅོད་པན་གྱི། །དབང་གི་སྣོད་རུང་བྱེད་ཅིང་ལམ་འབྲས་ཀྱི། །ནུས་

པ་འཇོག་ལ་སྤྱོད་པའི་རྒྱུད་ལ་ནི། །རིག་དབང་ལྔ་བསྐུར་བསྲུང་བྱའི་སྡོམ་
པ་ནི། །བྱང་སེམས་བསླབ་པའི་གཞི་དང་རང་རང་གི །རྒྱུད་ནས་གསུངས་
པའི་དམ་ཚིག་ཚུལ་བཞིན་བསྲུང་། །བྱ་རྒྱུད་ལམ་ལ་མཚན་བཅས་མཚན་
མེད་གཉིས། །དང་པོར་བཟླས་བརྗོད་ལྟོས་དང་མི་ལྟོས་གཉིས། །སྒྲ་དང་
སེམས་དང་བདག་གཞན་གཞི་ལ་གཞོལ། །བཟླས་བརྗོད་ཡན་ལག་བཞི་སྟེ་
ཐོག་མ་རུ། །སྔོན་འགྲོའི་བྱ་བའི་རིམ་པ་ལེགས་བཏང་ནས། །དངོས་གཞི་
སྟོང་པ་སྒྲ་དང་ཡི་གེ་གཟུགས། །ཕྱག་རྒྱ་མཚན་མའི་ལྷ་དྲུག་རྣལ་འབྱོར་
གྱིས། །བདག་ཉིད་ལྷར་བསྐྱེད་ང་རྒྱལ་གསལ་སྣང་བསྒྲུབ། །དེ་ནི་བདག་
གི་གཞི་ཡིན་མདུན་གནས་སུ། །གཞལ་ཡས་བསྐྱེད་དེ་ལྷ་ཚོགས་སྤྱན་དྲངས་
པར། །མཆོད་སོགས་བྱེད་པ་གཞན་གྱི་གཞི་ཡིན་ལ། །ལྷ་ཡི་ཐུགས་ཀར་
བཀོད་པའི་ཟླ་བ་ལ། །དམིགས་པ་སེམས་ལ་གཞོལ་བའི་ཡན་ལག་དང་།
།དེར་བཀོད་སྔགས་ཕྲེང་སྒྲ་ལ་གཞོལ་བ་སྟེ། །བདག་མདུན་སྐུ་དང་ཐུགས་
ཀའི་ཟླ་གདན་དང་། །ཡི་གེ་གསུམ་ལ་དམིགས་ཏེ་ཡིད་བཟླས་དང་། །སྔགས་
སྒྲའི་གདངས་ཙམ་ལ་དམིགས་ཟློ་བ་གཉིས། །རིམ་བཞིན་གཟུགས་དང་
སྒྲར་དམིགས་བཟླས་བརྗོད་དེ། །དེ་དག་སྐབས་སུ་རླུང་གི་འབྱུང་འཇུག་
དག །བསྡམས་ནས་རླུང་སེམས་ནང་དུ་འཛིན་པ་ལ། །སྐབས་འདིར་སྲོག་

རྩོལ་སྡོམ་པར་བཤད་པ་ནི། །བླ་མེད་སྲོག་རྩོལ་སྡོམ་དང་ཁྱད་ཆེ་སྟེ། །འདིར་
ནི་ཞི་གནས་མྱུར་དུ་འགྲུབ་ཆེད་དང་། །རླུང་སྦྱོར་ལྷ་ཡི་རྣལ་འབྱོར་སྦྲགས་
པ་ཙམ། །མཚན་བཅས་སྐབས་ནས་བསྒོམ་ཞིང་བླ་མེད་ལ། །རོ་རྐྱང་རླུང་
རྣམས་དབུ་མར་སྡོམ་བྱེད་ཅིང་། །ཞུགས་གནས་ཐིམ་པས་འོད་གསལ་འདྲེན་
པའི་ཆེད། །ལུས་ལ་གནད་དུ་བསྣུན་ནས་བསྒོམ་དགོས་ཕྱིར། །གཉིས་པ་
བཟླས་བརྗོད་མི་ལྟོས་བསམ་གཏན་ལ། །མེ་དང་སྒྲ་གནས་སྒྲ་མཐའི་བསམ་
གཏན་གསུམ། །དང་པོར་སྙིང་གར་ཟླ་སྟེང་མེ་ཡི་ནང་། །རང་སེམས་
ཆོས་ཀྱི་དབྱིངས་དང་རོ་གཅིག་ལ། །རྣམ་པ་སྔགས་ཀྱི་སྒྲ་སྒྲོག་ལ་དམིགས་
ནས། །སྲོག་རྩོལ་སྡོམ་ཞིང་གོམས་ལས་ཕྱིའི་མཚན་མ། །བཀྲེས་སྐོམ་
མེད་ཅིང་ནང་དུ་བདེ་དྲོད་འབྱུང་། །སྒྲ་གནས་སྙིང་དབུས་ཕྲ་བའི་ལྷ་སྐུའི་
ནང་། །སྔགས་ཀྱི་གདངས་ལ་དམིགས་ནས་རྩེ་གཅིག་བསྒོམ། །བཟླས་
བརྗོད་སྐབས་ཀྱི་སྒྲ་ལ་དམིགས་པ་ནི། །ཡིད་བཟླས་བྱས་པའི་ངང་ནས་
གདངས་ལ་དམིགས། །འདིར་ནི་འདོན་པའི་ཚུལ་མིན་གདངས་ཙམ་ལ།
།དམིགས་ཏེ་བཟླས་བརྗོད་མི་ལྟོས་བསམ་གཏན་ཕྱིར། །ལམ་འདི་ལྷ་སྐུ་ཕྱག་
རྒྱ་ཆེན་པོ་དང་། །གསུང་ཐུགས་རིམ་བཞིན་སྔགས་དང་དེ་བཞིན་ཉིད།
།བསྒོམ་པ་གསུམ་དུ་འདུ་ཞིང་ལྷ་དྲུག་སོགས། །བསྒོམ་པ་དང་པོ་ཡིན་ལ་

སྒྲ་གཟུགས་ལ། །དམིགས་པའི་བཟླས་བརྗོད་དང་ནི་སྐབས་འདི་ཡི། །སྔགས་
སྒྱུར་དམིགས་པའི་ལམ་རྣམས་གཉིས་པ་དང་། །སྒྲ་མཐའི་བསམ་གཏན་
ལ་སོགས་གསུམ་པ་འོ། །ལྷ་ཡི་གཟུགས་སོགས་རྣམ་པ་དུ་མ་ཅན། །བསམ་
གཏན་གྱི་ནི་ལྷ་ཡི་གསལ་སྣང་བསྒྲུབ། །དམིགས་པ་གཅིག་ལ་འཇོག་པའི་
ཏིང་འཛིན་གྱིས། །གནས་ཆ་བསྒྲུབ་ཅིང་ཤིན་སྦྱངས་སྐྱེ་ལུགས་སོགས། །ཐེག་
པ་ཐུན་མོང་ལམ་གྱི་སྐབས་དང་འདྲ། །ལྷ་སྐུའི་ཏིང་འཛིན་བརྟན་ནས་སྔགས་
དམིགས་ལ། །སློབ་ཅིང་དེ་ཡང་ཡི་གེ་གཟུགས་སྒྲ་ལ། །དམིགས་ནས་ངག་
བཟླས་བྱེད་པ་རགས་པ་དང་། །དེར་དམིགས་ཡིད་ཀྱི་ཟློ་བ་ཕྲ་བ་དང་།
།བཟླས་བརྗོད་མི་ལྟོས་བསམ་གཏན་དང་པོ་གཉིས། །རབ་ཏུ་ཕྲ་བའི་སྔགས་
ཀྱི་བསམ་གཏན་ཏེ། །དེ་དག་སྔ་མ་བརྟན་ནས་མ་དོར་བར། །ཕྱི་མ་ཕྱི་
མར་སློབ་ཅིང་ཏིང་འཛིན་བསྒྲུབ། །དེ་ལྟར་ལྷ་སྐུ་ནས་བཟུང་སྒྲ་གནས་བར།
།དམིགས་པ་ཕྲ་རིགས་དུ་མར་སེམས་འཛིན་ཅིང་། །རླུང་སྦྱོར་མེ་དམིགས་
དང་བཅས་བསྒོམས་པའི་མཐུས། །ལུས་སེམས་ལས་རུང་ཤིན་སྦྱངས་བདེ་
དྲོད་ཀྱིས། །ཟིན་པའི་བདེ་གསལ་མི་རྟོག་ཏིང་ངེ་འཛིན། །སྐྱེ་ཞིང་ལྷ་སྔགས་
རྣལ་འབྱོར་དེ་དག་རྣམས། །ཟབ་གསལ་གཉིས་མེད་ཚུལ་དུ་བསྒོམ་དགོས་
ཕྱིར། །བདག་མེད་ལྟ་བས་ཟིན་པའི་ལམ་ཡིན་ཀྱང་། །གཉིས་སྣང་སྤྲོས་

བཅས་རྣལ་འབྱོར་གཙོ་ཆེ་ཕྱིར། །མཚན་མར་བཅས་པའི་རྣལ་འབྱོར་ཞེས་
བྱ་ལ། །སྒྲ་མཐར་ཐར་པ་སྟེར་བའི་བསམ་གཏན་ནི། །གནས་ལུགས་མཐར་
ཐུག་བདག་མེད་རྣམ་པ་གཉིས། །དཔྱད་འཇོག་ཆ་མཉམ་སྒོ་ནས་རྩེ་གཅིག་
ཏུ། །བསྒོམས་པས་ཞི་ལྷག་ཟུང་འབྲེལ་མངོན་བྱས་ཏེ། །སྣང་ཕྱོགས་ལྷ་
ཡི་རྣལ་འབྱོར་དང་འབྲེལ་ཡང་། །སྟོང་ཕྱོགས་གཙོ་བོར་བསྒོམ་ཕྱིར་མཚན་
མེད་ལམ། །ལམ་འདིའི་གདུལ་བྱ་དབང་རྣོན་ཚེའི་རིག་འཛིན། །བསྒྲུབས་
ཏེ་ཟབ་གསལ་གཉིས་མེད་རྣལ་འབྱོར་གྱིས། །སྤང་བྱ་སྤོང་ཞིང་ས་ལམ་
བགྲོད་ཚུལ་སོགས། །སྤྱིར་བཏང་རང་རྒྱུད་ལུགས་མཐུན་སྒོམ་རིམ་བཞིན།
གསུངས་ཀྱང་དབུ་སེམས་མཁས་པ་སོ་སོ་ཡིས། །རང་རང་ལུགས་སུ་བཀྲལ་
བཞིན་ཁས་ལེན་དགོས།
༈ སྤྱོད་རྒྱུད་ལམ་ལ་མཚན་བཅས་མཚན་མེད་གཉིས། །བདག་དང་
ལྷ་ཡི་དེ་ཉིད་དབྱེར་མེད་པའི། །ངང་ལས་བདག་དང་མདུན་དུ་ལྷར་བསྐྱེད་
པ། །བདག་གཞན་གཞི་དང་ཐུགས་ཀར་ཟླ་བ་དང་། །སྔགས་ཕྲེང་དགོད་
པ་སེམས་དང་སྒྲ་ལ་གཞོལ། །ཕྱི་ཡི་ཡན་ལག་བཞི་འོ་སྟོང་པ་ལས། །ཨ་
སོགས་ལས་བྱུང་ལྷ་དང་དེའི་ཐུགས་ཀར། །ཟླ་དཀྱིལ་ནང་དུ་རང་འདྲ་བསྒོམ་
པ་དང་། །སྙིང་གར་ཟླ་བ་ཡི་གེ་སྔར་ལྟར་དུ། །བསྒོམ་པ་ནང་གི་ཡན་ལག་

བཞིའི་བཟླས་བརྗོད། །འདི་དག་སྐབས་སུའང་ངག་དང་ཡིད་བཟླས་དང་།
།རླུང་སྦྱོར་དང་བཅས་དམིགས་པར་སེམས་བཟུང་སྟེ། །ཞི་གནས་བསྒྲུབ་
པ་བྱ་རྒྱུད་སྐབས་དང་མཚུངས། །དེ་ནས་བདག་མེད་གཉིས་ལ་དཔྱད་འཇོག་
སྒོམ། །ཆ་མཉམ་བྱས་ཏེ་ལྷག་མཐོང་བསྒྲུབ་པ་ཡིས། །སྤང་བྱ་སྤོང་ཞིང་
དངོས་གྲུབ་སྒྲུབ་ཚུལ་འདྲ། །བྱ་སྤྱོད་ལམ་རྣམས་ལྷ་དང་སྟོང་པ་དང་། །རླུང་
དང་བཟླས་པའི་རྣལ་འབྱོར་བཞིར་འདུ་ཞིང་། །དང་པོ་གཉིས་ནི་སྐུ་གཉིས་
སྒྲུབ་བྱེད་ཀྱི། །གཙོ་བོ་ཀུན་རྫོབ་དོན་དམ་ལྷའི་རྣལ་འབྱོར། །བཟླས་པ་
ཐུགས་རྒྱུད་བསྐུལ་བའི་ཡན་ལག་དང་། །རླུང་སྦྱོར་ལྷ་ཡི་རྣལ་འབྱོར་བརྟན་
བྱེད་ཀྱི། །ཡན་ལག་ཡིན་ཕྱིར་གཙོ་བོ་ཡན་ལག་བཅས། །བསྡུ་ན་མཚན་
བཅས་མཚན་མེད་གཉིས་སུ་འདུ།
༈ རྣལ་འབྱོར་རྒྱུད་ལ་རིག་པའི་དབང་ལྔ་དང་། །སློབ་དཔོན་དབང་
བསྐུར་རིགས་ལྔའི་སྡོམ་པ་བཟུང་། །སྤྱི་དང་སོ་སོའི་དམ་ཚིག་བླ་མེད་དང་།
།ཕལ་ཆེར་འདྲ་ཞིང་ཁྱད་པར་གཞན་དུ་ཤེས། །རྩ་རྒྱུད་དེ་ཉིད་བསྡུས་པར་
རྡོར་དབྱིངས་དང་། ཁམས་གསུམ་རྣམ་རྒྱལ་འགྲོ་འདུལ་དོན་གྲུབ་ཀྱི། །དུམ་
བུ་བཞི་སྟེ་རྣམ་སྣང་མི་བསྐྱོད་པ། །རིན་འབྱུང་པདྨའི་རིགས་བཞི་སེམས་
ཅན་གྱི། །བསམ་པ་རྫོགས་བྱེད་ཆ་ནས་རིན་ཆེན་རིགས། །ལས་སུ་བྱ་

བའི་ཆ་ནས་ལས་ཀྱི་རིགས། །དེ་ཕྱིར་རིགས་ལྔའང་དེར་འདུ་སྐུ་བཞི་དང་།
།ཡེ་ཤེས་བཞི་དང་བྱང་སེམས་སྦྱིན་པ་དང་། །ཤེས་རབ་བརྩོན་འགྲུས་ཕར་
ཕྱིན་བཞི་དང་ནི། །སྐུ་དང་གསུང་ཐུགས་མཛད་པ་ཕྱག་རྒྱ་བཞི། །བཅས་
པ་བསྟན་ཞིང་དུམ་བུ་རང་རང་གི །གདུལ་བྱའི་དོན་དང་གང་ཟག་གཅིག་
གི་ཡང་། །ཉམས་ལེན་རིམ་པར་དྲིལ་བའི་འཐོབ་བྱེད་ལམ། །འཐོབ་བྱའི་
འབྲས་བུ་དང་བཅས་བསྟན་པར་གསུངས། །རྩ་བཤད་ཕྱོགས་མཐུན་འཕྲོས་
རྒྱུད་བཅས་པ་ལས། །བསྟན་པའི་དཀྱིལ་འཁོར་སོ་སོའི་སྒྲུབ་པའི་ཐབས།
།དང་སྦྱོར་དཀྱིལ་འཁོར་ལས་ཀྱི་རྒྱལ་མཆོག་སྟེ། །ཏིང་འཛིན་གསུམ་དང་
ཕྱག་རྒྱ་རྣམ་པ་བཞི། །ལུགས་འདིར་དམ་ཡེ་དབྱེར་མེད་བསྟིམ་པ་ལ། །ཕྱག་
རྒྱ་བཞི་ཡིས་རྒྱས་གདབ་གལ་ཆེ་བས། །དམ་རྒྱ་ཆོས་རྒྱ་ཕྱག་ཆེན་ལས་རྒྱ་
རྣམས། །ཐ་མལ་སྒོ་གསུམ་བྱ་བ་སྦྱང་གཞི་དང་། །སྦྱོང་བྱེད་ལུས་ཀྱིས་
སོ་སོའི་ཕྱག་རྒྱ་འཆིང་། །ངག་ནས་སྔགས་བརྗོད་པིད་ཀྱིས་ལྷག་པའི་ལྷའི།
།ཐུགས་གསུང་སྐུ་དང་མཛད་པར་དབྱེར་མེད་པའི། །ང་རྒྱལ་དང་བཅས་
དང་པོའི་རྡོ་རྗེ་སོགས། །སོ་སོའི་སྐབས་ཀྱི་དམིགས་པར་རྩེ་གཅིག་ཏུ།
།དམིགས་ཏེ་བསྒོམས་པས་སྦྱང་གཞི་དེ་སྦྱོང་ཞིང་། །སྦྱངས་འབྲས་ཐུགས་
སོགས་འགྲུབ་པའི་ནུས་ལྡན་དུ། །བྱས་པ་ཕྱག་རྒྱ་བཞི་ཡིས་རྒྱས་བཏབ་དོན།

།གྲུབ་པའི་ཚད་ནི་རིམ་བཞིན་ཤིན་སྦྱངས་ཀྱིས། །ཟིན་པའི་ཟབ་གསལ་གཉིས་
མེད་ཡེ་ཤེས་འཕེལ། །རླུང་གི་གདངས་ཀྱིས་སྔགས་ཀྱི་རང་སྒྲ་སྒྲོག །ལྷ་
ཡི་སྐུ་ལ་རེག་མཐོང་མཚན་མ་རྙེད། །སྤྲོ་བསྡུ་ཙམ་གྱིས་ལས་བཞི་འགྲུབ་
པ་འོ། །ལམ་འདིར་སྦྱང་གཞིར་རྣམ་མཐུན་མི་བསྒོམ་ཡང་། །འབྲས་བུ་
རྣམ་བྱང་ཕྱོགས་དང་ཆོས་མཐུན་པར། །མངོན་བྱང་ལྔ་སོགས་ཚུལ་གྱིས་
བསྒོམ་པ་སྟེ། །མཚན་བཅས་མཚན་མེད་ལམ་གྱི་རིམ་པ་གཉིས། །དང་
པོར་རགས་དང་ཕྲ་ལ་དམིགས་པ་གཉིས། །རགས་པ་ལྷ་ལ་དམིགས་པའི་
རྣལ་འབྱོར་ལ། །བདག་སྲུང་ཁྲུས་དང་སྲུང་འཁོར་ཚོགས་ཞིང་སོགས། །སྔོན་
དུ་འགྲོ་བས་བསྙེན་པ་རྒྱས་འབྲིང་བསྡུས། །ཏིང་འཛིན་གསུམ་སོགས་ལྷ་
ཡི་རྣལ་འབྱོར་ནི། །ཐུན་བཞིའི་རིམ་པས་གཞན་དུ་མ་གཡེངས་པར། །ལྷ་
ཡི་རྣམ་པ་མངོན་སུམ་ལྟ་བུ་ཡི། །གསལ་སྣང་ང་རྒྱལ་བརྟེན་བརྟེན་བར་
དུ་བསྒོམ། །རྩེ་གཅིག་གནས་ཆ་ཕྲ་མོའི་སྐབས་སུ་བསྒྲུབ། །ཕྲ་བ་ཕྱག་མཚན་
ལ་དམིགས་ཏིང་འཛིན་ནི། །ལྷ་ཡི་རྣལ་འབྱོར་སྔོན་བཏང་ལྷའི་ཕྱག་མཚན།
།རྡོ་རྗེ་ཕྲ་མོ་སྣ་རྩེ་ལ་སོགས་སུ། །བསྒོམ་ལ་དྲན་ཤེས་བརྟན་པོས་རྩེ་གཅིག་
ཏུ། །བྱིང་རྒོད་བྲལ་བར་རྩེ་གཅིག་གོམས་བྱས་པས། །ལུས་སེམས་ཤིན་
སྦྱངས་བདེ་བས་ཟིན་པ་ཡི། །ཞི་གནས་འགྲུབ་ཅིང་སླར་ཡང་དམིགས་རྟེན་

ལས། །སྤྲོ་བསྡུའི་སྒོ་ནས་ཏིང་འཛིན་རྩལ་སྦྱོང་བྱ། །མཚན་མེད་བསྒོམ་
ཚུལ་རྩ་བཤད་གཉིས་ཀྱི་དོན། །དེ་བཞིན་རྡོ་རྗེ་རིན་ཆེན་པདྨ་ཡི། །རིགས་
བཞིར་མི་འདྲའི་བསྒོམ་ཚུལ་གསུངས་པ་ལྟར། །སོ་སོར་རྟོག་པས་དཔྱད་
ནས་སྐྱོང་བ་དང་། །མི་དཔྱོད་རྩེ་གཅིག་འཇོག་པའི་བསྒོམ་ཚུལ་གཉིས། །ཆ་
མཉམ་བྱས་ཏེ་སྲོག་རྩོལ་རླུང་སྦྱོར་བཅས། །བདག་མེད་གནས་ལུགས་དོན་
ལ་དམིགས་པ་ཡི། །ཞི་ལྷག་ཟུང་འབྲེལ་ཏིང་འཛིན་མངོན་བྱས་ཏེ། །སྣང་
ཕྱོགས་ལྷ་ཡི་རྣལ་འབྱོར་གྲོགས་ལྡན་པའི། །ཡེ་ཤེས་དེ་ཡིས་སྤང་བྱ་མངོན་
གྱུར་དང་། །མཐོང་སྒོམ་སྤང་བྱ་རིམ་གྱིས་འཇོམས་པའི་ཚུལ། །སྔར་
བཞིན་ཤེས་པར་བྱ་ཞིང་གོང་འོག་གི །ཞི་ལྷག་སྒྲུབ་ཚུལ་ཞིབ་པར་བྱམས་
ཆོས་དང་། །ས་སྡེའི་དགོངས་དོན་ཐུན་མོང་ལམ་རིམ་བཞིན། །དེ་ལྟའི་
ལམ་རྣམས་ལྷ་དང་རང་གི་རྒྱུད། །ཉེ་བར་བྱེད་པས་བསྙེན་པ་ཞེས་བྱ་སྟེ་
།དེ་ནས་བསམ་གཏན་བཟླས་བརྗོད་སྦྱིན་སྲེག་གིས། །འཇིག་རྟེན་འཇིག་རྟེན་
འདས་པའི་དངོས་གྲུབ་རྣམས། །སྒྲུབ་ཚུལ་རྒྱུད་དང་དགོངས་འགྲེལ་ལས་
ཤེས་བྱ། །རྒྱུད་དང་འགྲེལ་པར་གོང་འོག་དཀྲུགས་པ་དང་། །ཐོར་བུར་
གསུངས་རྣམས་གདུལ་བྱའི་ཉམས་ལེན་དུ། །དྲིལ་ཏེ་ལམ་གྱི་སྣོད་རུང་བྱ་
བ་དང་། །སྣོད་དུ་གྱུར་ནས་དམ་སྡོམ་བསྲུང་བ་དང་། །དེ་ལ་གནས་ནས་

བསྙེན་པ་བྱ་ཚུལ་དང་། །དེ་ནས་དངོས་གྲུབ་ཇི་ལྟར་བསྒྲུབ་པའི་ཚུལ། །བཞི་
རུ་བསྡུས་ཏེ་རྒྱུད་དོན་མ་ལུས་པ། །གདམས་པར་འཆར་བའི་ཐབས་ལ་འབད་
དགོས་པར། །གསང་སྔགས་ལམ་གྱི་རིམ་པར་གསུངས་པ་ཉིད། །རྒྱུད་
སྡེ་གོང་འོག་ཀུན་ཏུ་ཤེས་པར་བྱ། །
༈ རྣལ་འབྱོར་བླ་མེད་རྒྱུད་དོན་སྡུད་པའི་ཚུལ། །མང་ཡང་ཡེ་ཤེས་
རྡོ་རྗེ་ཀུན་བཏུས་ལས། །ཆགས་ཅན་ཐེག་པས་འཚང་རྒྱའི་ཚུལ་བཞི་ཡིས།
།བསྡུས་པར་གསུངས་བཞིན་རྒྱུད་དང་གླེང་གཞི་དང་། །ངེས་པའི་ཚིག་དང་
རྒྱུ་སྟེ་རིམ་པ་བཞིན། །ཆགས་བྲལ་ཐེག་པས་འདོད་པར་འཚང་རྒྱ་ཚེ། །དང་
པོར་མི་ཡི་རྒྱུད་དུ་འཁྲུངས་པ་དང་། ཁབ་ནས་ཕྱུང་ཚེ་ཆ་ལུགས་གཅིག་
པ་ཡི། །གླེང་གཞི་དང་ནི་འདུལ་བའི་ཀུན་སྤྱོད་ལ། །ངེས་པར་གནས་དང་
འབྲས་བུའི་ཉེ་རྒྱུ་རུ། །ཆོས་ལ་སྤྱོད་པ་བཞིན་རྣམས་དཔེར་མཛད་ནས།
།ཆགས་ཅན་ཐེག་པས་འཚང་རྒྱའི་ཚུལ་འདི་ཡང་། །ལུས་ལ་ཐ་མལ་སྣང་
ཞེན་ཟིལ་མནན་ནས། །ལྷ་ཡི་ང་རྒྱལ་བརྟན་པ་དང་པོ་དང་། །སྣ་ཚོགས་
ལྷ་རྣམས་གསང་ཆེན་རིགས་གཅིག་ཏུ། །ཟད་ཅིང་ཆོས་ཀུན་སྟོང་ཉིད་འོད་
གསལ་དུ། །རོ་གཅིག་པ་གཉིས་ལྷ་སོགས་ཆོས་ཀུན་གྱི། །གཞི་རྩ་ཡིན་
པས་གླེང་གཞིའོ་དབང་དང་ནི། །དམ་ཚིག་བསྟེན་པའི་གནས་ཕྱིར་ངེས་པའི་

ཚིག །འབྲས་བུའི་ཉེ་རྒྱུ་སྤྱོད་པ་བཞི་པ་སྟེ། །རྒྱུད་ཀྱིས་བསྐྱེད་རིམ་གླེང་
གཞིས་རྫོགས་རིམ་དང་། །ཚིག་གི་སྐད་དོད་པ་ཏ་གནས་ལ་འང་། །འཇུག་
ཕྱིར་དབང་དང་དམ་ཚིག་བསྟེན་པ་ནི། །ངེས་པའི་གནས་དང་བོགས་འབྱིན་
སྤྱོད་པ་རྣམས། །འབྲས་བུར་ཉེ་བར་སྦྱོར་བས་རྒྱུ་ཡིན་ལ། །འབྲས་བུའི་
སྐུ་གཉིས་འོད་ཟུང་རྫོགས་རིམ་དུ། །འདུ་བར་གསུངས་བཞིན་འདིར་ཡང་
སྣོད་རུང་དབང་། །དམ་ཚིག་དང་ནི་ལམ་ལ་སློབ་ཚུལ་དང་། །བོགས་
འབྱིན་སྤྱོད་པ་འབྲས་བུ་འཐོབ་ཚུལ་ཏེ། །དོན་ཚན་ལྔ་ལས་དང་པོ་དབང་
བསྐུར་ནི། །གསང་ཆེན་བཤད་དང་སྒོམ་པའི་སྣོད་རུང་དུ། །བྱེད་ཅིང་
དངོས་གྲུབ་ཀུན་གྱི་རྩ་བ་སྟེ། །དེ་མེད་རྒྱུད་དོན་ཤེས་ནས་ལམ་བསྒོམས་
ཀྱང་། །དངོས་གྲུབ་མཆོག་ཐོབ་མི་སྲིད་ཕྲ་མོ་ཙམ། །ཐོབ་ཀྱང་དཔོན་སློང་
གཉིས་ཀ་དམྱལ་བར་འགྲོ །དེ་ཕྱིར་དབང་ནོད་བྱ་ཞིང་དེ་ལ་ཡང་། །ཐོག་
མར་དཔོན་སློབ་ཕན་ཚུན་བརྟག་དགོས་ཤིང་། །བརྟག་བྱའི་སློབ་དཔོན་སྔགས་
དང་བསམ་གཏན་ལ། །གཞོལ་བ་རིམ་བཞིན་བསྐྱེད་རིམ་རྫོགས་རིམ་པའི།
།སློབ་དཔོན་ཡིན་ལ་སྔ་མ་ལྷའི་རྣལ་འབྱོར། །ཐུན་བཞིར་བསྒོམས་པས་བརྟན་
ཅིང་ངག་བཟླས་རྫོགས། །ཕྱི་མ་དེར་མི་ལྟོས་ཤིང་ཟུང་འཇུག་དང་། །སྒྱུ་
ལུས་བསམ་གཏན་ཙམ་གྱིས་ལྷའི་རྣལ་འབྱོར། །འགྲུབ་ཅིང་སྔ་མའི་ཡོན་

ཏན་ལྷག་བཅས་ལྡན། །དེ་འདྲ་དཀོན་ཕྱིར་སློབ་དཔོན་བསྐྱེད་རིམ་པ། །དེ་
ཉིད་བཅུ་སོགས་མཚན་ཉིད་ཚང་བ་འམ། །ཡོན་ཏན་ལྷག་ཅིང་དབང་ཐོབ་
དམ་སྡོམ་གནས། །བརྒྱུད་པའི་ཕྱག་བཞེས་དབང་བསྐུར་ཆོ་གར་མཁས།
།བསྙེན་སོང་ལྷ་ཡིས་གནང་ངམ་མ་བཀག་དགོས། །བརྟག་བྱའི་སློབ་མ་ལ་
ཡང་དཀྱིལ་འཁོར་དུ། །གཞུག་པ་ཙམ་ལ་སྣོད་བརྟག་མི་འཚལ་ཞིང་། །བྱང་
སྡོམ་ཙམ་སྲུང་སློབ་མའི་དབང་ཙམ་དང་། །སྔགས་སྡོམ་འཛིན་ནུས་སློབ་
དཔོན་དབང་ཡང་བསྐུར། །དམ་སྲུང་ནུས་མིན་བརྟག་པ་གཙོ་ཆེ་ཕྱིར།
།སྐབས་ཀྱི་སྡོམ་པ་སྲུང་འདོད་དོན་གཉེར་དང་། །ཐེག་པའི་མཆོག་འདིར་
དད་པ་བརྟན་པོ་དགོས། །མ་བརྟག་དབང་བསྐུར་འདི་ཕྱིར་ཕུང་བ་ཡི། །ཉེས་
དམིགས་ཆེ་ཕྱིར་བཅུ་གཉིས་བར་བརྟོག་གསུངས། །ཐོག་མར་སློབ་མས་
དབང་གི་གསོལ་གདབ་ཅིང༌། །སློབ་དཔོན་གྱིས་ཀྱང་སློབ་མར་བསྲུང་བ་
བྱ་།དེ་ནས་བསྙེན་པའི་ལས་ལ་འཇུག་གསུངས་ཤིང་། །ཐུན་མོང་མཆོག་
གི་དངོས་གྲུབ་སྒྲུབ་པ་ཡི། །བསྙེན་པ་རྡོ་རྗེ་བཞི་དང་ཡན་ལག་དྲུག །གསུངས་
ཕྱིར་རིམ་གཉིས་ལམ་ལ་སློབ་པ་ཉིད། །བསྙེན་པ་ཡིན་ཕྱིར་དབང་དང་རབ་
གནས་སོགས།།བྱེད་པོ་ཙམ་གྱི་བསྒྲུབ་བྱར་འཛིན་པ་འཁྲུལ། །བསྙེན་
སོགས་མ་སོང་དཀྱིལ་འཁོར་ལས་བྱེད་པ། །དངོས་གྲུབ་ཉམས་ཤིང་བདག་

ཉིད་སུན་འབྱིན་པར། །གསུངས་ཕྱིར་ཐུན་བཞིའི་རྣལ་འབྱོར་ལ་འབད་དེ།
།ལྷ་ཡི་ང་རྒྱལ་གསལ་སྣང་བསྒྲུབ་པ་ནི། །བསྙེན་པའི་གཙོ་བོ་ཡིན་ཞིང་བཟླས་
པའི་གྲངས། །ལས་རུང་ཙམ་ལ་གཙོ་འབུམ་འཁོར་ཁྲི་སོགས། །གྲངས་
བསྙེན་རྫོགས་པ་ཁ་སྐོང་སྦྱིན་སྲེག་བཅས། །བསྒོམ་བཟླས་བྱས་པས་ལྷ་ཡིས་
གནང་བ་འམ། །ལྷ་ཡི་རྣལ་འབྱོར་བརྟན་པས་སེམས་དག་པའི། །མཚན་
མ་གང་རུང་བྱུང་བ་ལས་བྱེད་གསུངས། །ཆོ་ག་དངོས་ལ་ས་དང་སྟ་གོན་
དང༌། །དངོས་གཞིའི་ཆོ་གའོ་དང་པོར་ས་བརྟག་བསླང་། །སྦྱང་བཟུང་
སྲུང་ཞིང་བྱིན་གྱིས་བརླབས་པ་ལྔ། །བརྟག་ལ་ཕྱོགས་དང་མཚན་ཉིད་ས་
དང་ཆུ། ཁ་དོག་སྒོ་ནས་བརྟག་སོགས་སྐབས་དང་སྦྱར། །བསླང་ལ་མངོན་
པའི་བདག་པོ་ལས་སློང་དང་། །མི་མངོན་བདེ་གཤེགས་ཞིང་སྐྱོང་ས་ལྷ་ལ།
།མཆོད་ཅིང་གནང་བ་ཞུ་བའོ་སྦྱང་བ་ལ། །བརྐོས་ནས་སྦྱང་དང་རྫས་སྔགས་
ཏིང་འཛིན་གྱིས། །སྦྱང་དང་བླ་མེད་དག་པས་སྦྱང་བ་འོ། །དང་པོར་ཚེར་
མ་ལ་སོགས་སའི་ཟུག་རྔུ། །དབྱུང་ཕྱིར་བརྐོ་ཞིང་བུམ་གཏེར་གཞུག་པ་དང་།
།ལྟོ་འཕྱེའི་གནས་ཚུལ་བརྟགས་ནས་བརྐོ་བ་གཉིས། །གཉིས་པར་ཆོ་གའི་
གཞུང་བཞིན་རྫས་སྔགས་དང་། །ཏིང་ངེ་འཛིན་དང་ས་ལྷ་བསྟིམས་ཏེ་སྦྱོང་།
།གསུམ་པ་ཆོས་ཀུན་རོ་གཅིག་སྟོང་པར་མོས། །ས་བཟུང་དཀྱིལ་འཁོར་

ས་གཞིར་ལྷའི་རྣལ་འབྱོར། །བསྒོམ་ཞིང་སློབ་མས་གསོལ་གདབ་དཀྱིལ་
འཁོར་འདེགས། །ལངས་ཏེ་བགེགས་ལ་བཀའ་བསྒོ་སྟངས་སྟབས་སོགས།
།ལྔ་པར་སྲུང་འཁོར་བསྒོམས་ནས་བགེགས་སྐྲོད་དང་། །ཕུར་བུ་བསྐྱེད་ཅིང་
གདབ་པས་བགེགས་བྲལ་བྱ། །རས་བྲིས་སོགས་ལ་བརྟག་བསླང་སྦྱང་མི་
དགོས། །ས་བཟུང་སྲུང་ཞིང་བྱིན་གྱིས་བརླབས་པ་རྣམས། །སྟ་གོན་བཞིར་
བཅས་རྫོགས་པར་བྱེད་པའམ། །ཡང་ན་བུམ་པ་སློབ་མ་སྟ་གོན་ཙམ། །བྱེད་
སོགས་ཕྱག་ལེན་མི་འདྲ་སྐབས་དང་སྦྱར། །སྟ་གོན་ལ་ནི་ས་ལྷ་དཀྱིལ་འཁོར་
ལྷ། །བུམ་པ་སྟ་གོན་ལྷ་ལ་གསོལ་བ་གདབ། །སློབ་མ་སྟ་གོན་རྣམས་ཏེ་
གཉིས་པ་ལ། །ལྷ་གནས་ངེས་པའི་ཕྱིར་དུ་ཐིག་གདབ་ཅིང་། །ངེས་ནས་
ལྷ་བསྐྱེད་མཆོད་སོགས་བྱ་བ་དང་། །གསུམ་པར་བུམ་པའི་ཚད་གྲངས་རྫས་
སོགས་དང་། །འགོད་ཚུལ་བསྒོམ་བཟླས་རྫོགས་པར་བྱ་བ་འོ། །བཞི་པ་
སྟ་གོན་ལྷ་མཆོད་གསོལ་བ་གདབ། །ཐོག་མར་དཀྱིལ་འཁོར་དུ་ཞུགས་དབང་
ནོད་ཅིང་། །བར་དུ་དཀྱིལ་འཁོར་རྣམ་པའི་ལམ་བསྒོམས་པས། །མཐར་
ཡང་རྟེན་དང་བརྟེན་པའི་དཀྱིལ་འཁོར་གྱི། །རྣམ་པར་འཚང་རྒྱ་དེ་ཕྱིར་
བྲི་ཐིག་དང་། །བསླང་སོགས་དཀྱིལ་འཁོར་རྣམ་བཞག་ཤེས་པ་གཅེས། །ལྔ་
པར་ཀུན་སློང་བཅོས་ཤིང་ནང་དབང་བསྐུར། །གསོལ་གདབ་འཛིན་དུ་གཞུག་

དང་སྡོམ་པ་ཟུང་། །བྱིན་རླབས་སོ་ཤིང་འདོར་ཞིང་འཁྱོར་ཆུ་སོགས། །གསུམ་
སྦྱིན་སྤྲོ་བ་བསྐྱེད་ཅིང་བསྲུང་བྱས་ཏེ། །རྨི་ལམ་བརྟག་པར་གདམས་པའོ་
སྟ་གོན་སྐབས། །སྔགས་སྡོམ་འཛིན་དང་མི་འཛིན་ལུགས་སྲོལ་གཉིས། །སློབ་
དཔོན་བདག་འཇུག་སྔོན་བཏང་སྡོམ་ལྡན་དུ། །གནས་ནས་སྔགས་སྡོམ་འབོག་
པ་འཐད་པར་གསུངས། །དངོས་གཞིར་ཡེ་ཐིག་གདབ་ཅིང་ཚོན་བཀྱེ་བ།
།བུམ་པ་དགོད་ཅིང་དཀྱིལ་འཁོར་བརྒྱན་པ་དང་། །བསྒྲུབ་ཅིང་མཆོད་ནས་
སློབ་མར་དབང་བསྐུར་བའོ། །དཀྱིལ་འཁོར་སྒྲུབ་ཚུལ་རང་ཉིད་དཀྱིལ་
འཁོར་གྱི། །དབུས་སུ་འདུག་མོས་བདག་མདུན་དཀྱུས་གཅིག་ཏུ། །བསྒྲུབ་
ཅིང་ང་རྒྱལ་འཇོག་པ་བདག་མདུན་དང་། །འཇུག་པ་ཐ་མི་དད་དེ་འཇིགས་
བྱེད་བཞིན། །བདག་མདུན་སོ་སོར་བསྒྲུབས་ནས་མདུན་བསྐྱེད་ལ། །ང་
རྒྱལ་འཛིན་པ་འཇུག་པ་ཐ་དད་དང་། །བདག་མདུན་ཐ་མི་དད་དེ་འཕགས་
ལུགས་ཀྱི། །འདུས་པ་བཞིན་ནོ་བདག་མདུན་རིམ་བསྒྲུབས་ནས། །མདུན་
བསྐྱེད་གཙོ་བོར་ང་རྒྱལ་མི་འཛིན་པ། །བདག་མདུན་འཇུག་པ་གཉིས་ཀ་
ཐ་དད་དེ། །བདེ་མཆོག་སོགས་ལ་ད་རི་ཀ་པས་བཞེད། །ལུ་བ་པ་སོགས་
མདུན་བསྐྱེད་གཙོ་བོ་ལ། །ང་རྒྱལ་འཛིན་པས་ཐ་མི་དད་དུའང་གསུངས།
།དེ་ལྟར་བསྒྲུབས་ནས་སོ་སོའི་ཡེ་ཤེས་པ། །སྟ་གོན་ལྷར་བཅས་གཞུག་ཅིང་

དབང་བསྐུར་ཏེ། །རྒྱས་གདབ་ཕྱི་ནང་གསང་བ་དེ་ཉིད་དང༌། །ཕྱི་ནང་
གཏོར་མས་ལྷ་རྣམས་མཉེས་པར་བྱ། །དབང་བསྐུར་བ་ལ་ཐོག་མར་སློབ་
དཔོན་ཉིད། །འཇུག་ཅིང་དབང་རྣམས་རྫོགས་པར་བླངས་བྱས་ཏེ། །དངོས་
གྲུབ་ཞུ་ཞིང་བདེན་པས་བྱིན་རླབས་བྱ། །དེ་ནས་སློབ་མ་གཞུག་པའི་རིམ་
པ་རྣམས། །སྔོན་ཏུ་བཏང་སྟེ་དབང་བཞི་རྫོགས་པར་བསྐུར། །དབང་ལ་
སྨིན་བྱེད་རྒྱུ་དང་གྲོལ་བྱེད་ལམ། །གྲོལ་བ་འབྲས་བུའི་དབང་གསུམ་དང་
པོ་ནི། །སྔགས་ལམ་ཉན་སྒོམ་དངོས་གྲུབ་བསྒྲུབ་སོགས་ལ། །དབང་བར་
བྱེད་ཅིང་སྔགས་ཀྱི་འཇུག་སྒོ་རུ། །གྱུར་པའི་ཡོན་ཏན་སྨིན་བྱེད་དབང་དུ་
འཇོག །གཙོ་བོར་ལུས་ཀྱི་དྲི་མ་རགས་པ་རྣམས། །སྦྱོང་ཞིང་བསྐྱེད་རིམ་
བསྒོམ་ལ་དབང་བ་དང་། །སྐུ་ཡི་རྡོ་རྗེའི་ལག་རྗེས་འཇོག་པ་ཡི། །ཡོན་
 ཏན་རྒྱུ་ཡི་བུམ་དབང་ངོ་བོ་སྟེ། །དབྱེ་ན་ཐུན་མོང་རིགས་པའི་དབང་ལྔ་དང་།
ཐུན་མིན་སློབ་དཔོན་དབང་བསྐུར་མཐའ་བརྟན་བཅས། །བུམ་དབང་དགུ་
དང་བཅུ་གཅིག་སོགས་སུ་བཤད། །དེ་བཞིན་ངག་དང་ཡིད་སྒྲིབ་རགས་
པ་དང་། །སྒོ་གསུམ་དྲི་མ་ཕྲ་ཞིང་ཕྲ་བ་རྣམས། །སྦྱོང་ཞིང་མ་དག་སྐུ་ལུས་
མན་ཆད་ཀྱི། །རྫོགས་རིམ་དང་ནི་དོན་དམ་འོད་གསལ་དང་། །སློབ་པའི་
ཟུང་འཇུག་བསྒོམ་ལ་དབང་བྱེད་ཅིང་། །འབྲས་བུ་གསུང་དང་ཐུགས་ཀྱི་

རྡོ་རྗེ་དང་། །སྐུ་ཐུགས་ཟུང་འཇུག་ངོ་བོ་ཉིད་ཀྱི་སྐུ། །འགྲུབ་པའི་ལག་རྗེས་
འཇོག་པའི་ཡོན་ཏན་རྣམས། །རིམ་བཞིན་ཕྱི་མ་གསུམ་གྱི་ངོ་བོར་འཇོག
།དེ་གསུམ་ལ་ཡང་སློབ་མས་ཐོབ་ཚུལ་སོགས། །ཅི་རིགས་དབང་གིས་དབྱེ་
བ་དུ་མར་ཡོད། །དེས་ན་སྨིན་གྲོལ་འབྲས་བུའི་དབང་བཞི་ཡི། །རྟོགས་
པར་སྔགས་ཀྱི་ལམ་རྣམས་རྫོགས་པར་འདུ། །ལྷ་ལ་དབང་བསྐུར་རབ་གནས་
ཆོ་ག་དང་། །ལྟ་ཚིམ་དངོས་གྲུབ་སྒྲུབ་བྱེད་སྦྱིན་སྲེག་དང༌། །ཉམས་ཆག་
སྐོང་ཞིང་ལྷ་མཉེས་ཚོགས་འཁོར་དང་། །ཆ་ལུགས་མི་ཉམས་ཡན་ལག་
རྡོ་དྲིལ་སོགས། །རྣལ་འབྱོར་ཡོ་བྱད་ཚད་དང་འཆང་བའི་ཚུལ། །གཞན་
ལས་ཤེས་པར་བྱས་ཏེ་ཉམས་སུ་བླང་། །དེ་ལྟར་དབང་གིས་སྣོད་རུང་བསྒྲུབས་
བྱས་ནས། །དམ་ཚིག་བསྲུང་བ་དངོས་གྲུབ་ཀུན་གྱི་གཞི། །གཞན་དུ་བསྐལ་
པར་འབད་ཀྱང་མི་འགྲུབ་པས། །རྩ་ལྟུང་རྣམ་བཤད་སོགས་ལས་ཤེས་བྱས་
ཏེ། །རིགས་ལྔ་སྤྱི་ཡི་རྩ་ལྟུང་སྦོམ་པོ་སྤོང་། །སོ་སོའི་བཅུ་དགུ་སྲུང་བསྟེན་
བཟའ་བ་ཡི། །དམ་ཚིག་བསྲུང་ཞིང་དག་པའི་ཐབས་ལ་འབད། །
༈ བླ་མེད་རྒྱུད་ཀུན་བདེ་སྟོང་དབྱེར་མེད་ཀྱི། །ཡེ་ཤེས་རྩལ་དུ་འདོན་
ཕྱིར་གཉིས་མེད་རྒྱུད། །དབྱེ་ན་རྣལ་འབྱོར་ཕ་མའི་རྒྱུད་གཉིས་ཏེ། །སྒྱུ་
ལུས་གཙོ་བོར་སྟོན་པའི་རྒྱུད་དངོས་སམ། །དེ་ཡི་སྡེར་གཏོགས་དང་ནི་སྐུ་

དེ་ཉིད། །རྩལ་དུ་མི་འདོན་འོད་གསལ་གཙོར་སྟོན་པའི། །རྒྱུད་དང་དེ་
ཡི་སྡེར་གཏོགས་གང་རུང་ནི། །རིམ་བཞིན་ཕ་མའི་རྒྱུད་ཀྱི་ངོ་བོར་འཇོག
།རྒྱུད་དོན་བཤད་ཐབས་མན་ངག་རྒྱན་བདུན་ཏེ། །གང་ཞིག་བཤད་པར་
བྱ་གཞི་གླེང་བསླང་རྒྱན། །བཤད་དོན་ལམ་དུ་དྲིལ་བ་འཚང་རྒྱ་ཚུལ། །གཞུང་
དོན་འགྲེལ་ཚུལ་མཐའ་དྲུག་ཚུལ་བཞིའི་རྒྱན། །གང་ལ་དོན་གང་འཆད་
པ་འཆད་ཚུལ་རྒྱན། །རྒྱུད་ལ་འཇུག་པའི་གང་ཟག་ཉན་པོའི་རྒྱན། །བཤད་
དོན་བདེན་གཉིས་ངེས་པའི་རྒྱན་རྣམས་ཏེ། །དང་པོར་རྒྱུད་ཀྱི་མཚན་དང་
གདུལ་བྱ་དང་། །མཛད་པོ་ཚིག་དོན་དགོས་པའི་ཁྱད་པར་ལྔ། །གཉིས་
པ་སྔར་བཤད་རྒྱུད་དང་གླེང་གཞི་སོགས། །ཆགས་བཅས་འཚང་རྒྱའི་ལམ་
གྱི་རིམ་པ་སྟེ། །དབང་དང་དམ་ཚིག་བསྐྱེད་རྫོགས་འབྲས་བཅས་སྡུད།
།གསུམ་པར་གཞུང་གི་ཚིག་དོན་སོ་སོ་རུ། །འཆད་པ་མཐའ་དྲུག་རྒྱན་ལ་
དྲང་ངེས་དང་། །དགོངས་དང་དགོངས་མིན་སྒྲ་ནི་ཇི་བཞིན་པ། །ཡིན་
མིན་གཉིས་ཏེ་དྲུག་ནི་རིམ་པ་བཞིན། །རྡོ་རྗེའི་ཚིག་གཅིག་ཉིད་ལ་མི་འདྲའི་
དོན། །གཉིས་ལས་ཚིག་དེའི་ངོས་ཟིན་དོན་བཤད་པ། །ཚིག་དེའི་དྲང་བའི་
དོན་དང་དོན་གཉིས་ལས། །ངོས་ཟིན་དོན་དང་མི་མཐུན་དོན་གཉིས་པ།
།སྟོན་པའི་བཤད་པ་ཚིག་དེའི་ངེས་པའི་དོན། །རྒྱུད་སྡེ་འོག་མར་ཐུན་མོང་

མ་གྱུར་པའི། །དོན་གཞན་ལ་དགོངས་འགལ་བའི་སྒྲ་གཞན་གྱིས། །སྟོན་
པའི་བཤད་པ་ཚིག་དེའི་དགོངས་བཤད་དང་། །དོན་དེ་སྟོན་ཚུལ་དེ་ལྟར་
མ་ཡིན་པར། །དྲང་ཐད་སྟོན་པ་དགོངས་མིན་བཤད་པ་སྟེ། །གདུལ་བྱ་
དབང་པོ་མཆོག་དམན་ཆེད་རིམ་གསུངས། །དཀྱིལ་འཁོར་ཆོ་ག་ལས་ཚོགས་
ལ་སོགས་པ། །གསལ་བར་སྟོན་པ་སྒྲ་ཇི་བཞིན་པ་དང་། །སྒྲ་པར་མ་གྲགས་
སྟོན་པ་འབའ་ཞིག་གིས། །བརྡ་ཡིས་བསྟན་པའི་བཤད་པ་ཚིག་དེ་ཡི། །སྒྲ་
ནི་ཇི་བཞིན་མ་ཡིན་བཤད་པ་སྟེ། །དྲང་ངེས་ཚིག་གཅིག་འཇུག་ཀྱང་གཞན་
སོ་སོ། །བཞི་པ་གཞུང་ཚིག་གཅིག་དོན་རྫོགས་པ་རུ། །འཆད་པ་ཚུལ་བཞིའི་
རྒྱན་ལ་ཡིག་དོན་ནི། །ཚིག་དེའི་ཡི་གེའི་དོན་གྱི་ཐོབ་ཚོད་ཙམ། །སྟོན་པའི་
བཤད་པའི་སྤྱི་དོན་བསྐྱེད་རིམ་པ། །མན་ཆད་གང་ཡང་རུང་དང་ཐུན་མོང་
བའི། །དོན་གྱི་བཤད་པ་ཡིན་ཞིང་དེ་ལ་ཡང་། །བསྐྱེད་རྫོགས་པ་དང་རྒྱུད་
སྡེ་གོང་འོག་དང་། །མདོ་སྔགས་ཐུན་མོང་སྤྱི་དོན་གསུམ་དུ་ཡོད། །ཚིག་
དེའི་དོན་བཞིའི་ནང་ནས་སྦས་དོན་གསུམ། །གང་རུང་སྟོན་པ་ཚིག་དེའི་
སྦས་བཤད་དེ། །འདོད་ཆགས་ཆོས་སྦས་ཀུན་རྫོབ་སྒྱུ་མ་དང་། །སྣང་བ་
སེམས་སྦས་སོ་སོར་གཞི་ལམ་གཉིས། །དོན་བཞིའི་ནང་ནས་འབྲས་བུའི་
སྒྲ་འོད་གཉིས༌། །གང་རུང་སྟོན་པའི་བཤད་པ་མཐར་ཐུག་གི །བཤད་པ་

ཡིན་ལ་མཚན་གཞི་གཞན་ལས་ཤེས། །ལྔ་པ་འཆད་ཚུལ་མཐའ་དྲུག་ཚུལ་
བཞི་ལས། །དྲང་དོན་དགོངས་མིན་སྒྲ་ཇི་བཞིན་པ་དང་། །ཡིག་སྤྱི་ཚོགས་
བཤད་གཞན་རྣམས་སློབ་བཤད་ཀྱི། །གང་ཟག་ལ་འཆད་དྲུག་པ་ཉན་པ་
པོར། །ཨུཏྤལ་པད་དཀར་པདྨ་ཙན་དན་དང་། །རིན་ཆེན་ལྟ་བུའོ་དང་པོ་
བཞི་དང་ནི། །ལྔ་པ་རིམ་བཞིན་ཚོགས་སློབ་གདུལ་བྱར་འཇོག །བདུན་
པ་བཤད་དོན་མཐར་ཐུག་བདེན་པ་གཉིས། །ཟུང་འཇུག་འཐོབ་ལ་ཡ་གཉིས་
སོ་སོ་དང་། །དབེན་གསུམ་བསྐྱེད་རིམ་དབང་སོགས་སྔོན་འགྲོ་བའི། །སྔ་
ཕྱིའི་རྒྱུ་འབྲས་འབྲེལ་མཚུངས་བདེན་གཉིས་ཀྱི། །ལམ་གྱི་གནད་ལ་ངེས་
པ་རྙེད་པ་སྟེ། །ངེས་ན་བླ་མའི་མན་ངག་ལྡེ་མིག་གིས། །རྒྱུད་དང་དགོངས་
འབྲེལ་མཛོད་ཀྱི་སྒོ་ཕྱེ་ནས། །རིམ་གཉིས་ནོར་ལ་འདོད་དགུར་སྤྱོད་དགོས་
པས། །མན་ངག་རྣམ་དག་ཡིན་ན་གཞུང་དོན་ལ། །ངེས་པ་བདེ་བླག་སྟེར་
བར་ནུས་དགོས་ཀྱི། །མན་ངག་བསྟེན་ཀྱང་དེ་ལྟར་མི་ནུས་ན། །བློ་སྐྱོན་
དོན་སྐྱོན་གང་རུང་བྱུང་བའི་རྟགས། །དེ་ལྟར་རྒྱུད་དོན་ཐོས་དང་བསམ་
པ་ཡིས། །གཏན་ལ་ཕབ་ནས་ཉམས་ལེན་གདམས་ངག་ཏུ། ཁྱེར་ཏེ་རིམ་
གཉིས་ཉམས་སུ་ལེན་དགོས་ལ། །ཐབས་དང་ཐབས་བྱུང་གཉིས་ཀ་མ་བཅོས་
པའི། །རྣལ་འབྱོར་རྫོགས་རིམ་བསྒོམ་པའི་སྔོན་ད་ནི། །ཆུ་བོའི་ཕ་རོལ་

བགྲོད་པའི་གཟིངས་བཞིན་དུ། །བཅོས་མའི་ལྷ་ཡི་རྣལ་འབྱོར་བསྒོམ་དགོས་
པས། །སྨིན་བྱེད་རིམ་པ་དང་པོར་སློབ་ཚུལ་ལ། །རང་འབྲས་རྫོགས་རིམ་
སྐྱེ་བའི་སྨིན་བྱེད་གང་། །བསྒོམས་པས་རླུང་རྣམས་དབུ་མར་ཞུགས་གནས་
ཐིམ། །བྱས་ལས་བྱུང་མིན་སྐྱེ་ཤི་བར་དོ་གསུམ། །གང་རུང་རྣམ་མཐུན་
བློ་ཡིས་གསར་བརྟགས་ནས། །བསྒོམ་པའི་རྣལ་འབྱོར་བསྐྱེད་རིམ་ངོ་བོ་
སྟེ། །རྒྱུད་ཀྱི་དགོངས་དོན་པཎ་གྲུབ་བཞེད་པའི་སྲོལ། །བསྐྱེད་རིམ་དམིགས་
རྣམ་འདྲ་མིན་མང་མཆིས་ཀྱང་། །གཞི་ཡི་འཆི་བ་བར་དོ་སྐྱེ་བ་དང་། །ལམ་
དང་འབྲས་བུའི་ཆོས་ལོངས་སྤྲུལ་པའི་སྐུ། །སྦྱང་གཞི་སྦྱོང་བྱེད་འབྲས་བུར་
ངོ་འཕྲོད་དེ། །བསྒོམས་པས་སྦྱང་གཞི་དེ་དག་མྱུར་སྦྱོང་ཞིང་། །ལམ་འབྲས་
སྐུ་གསུམ་མྱུར་དུ་འགྲུབ་འགྱུར་བའི། །དགེ་རྩ་སྨིན་བྱེད་ཐབས་སུ་ངེས་འགྲོ་
ཞིང་། །ཡིད་ངོར་ཐ་མལ་སྣོད་བཅུད་སྣང་ཞེན་གཉིས། །འགོག་ནུས་དག་
པའི་སྣང་ཞེན་བརྟན་པོ་ཞིག །སྒྲུབ་པར་བྱེད་པ་བསྐྱེད་རིམ་ཐམས་ཅད་འདྲ།
།དེ་ཕྱིར་སྦྱོར་བ་ཚོགས་བསག་སྲུང་འཁོར་སོགས། །སྦྱོར་བའི་རིམ་པ་རང་
རང་ལུགས་བཞིན་བསྒོམ། །ཡིད་ངོར་ཐ་མལ་སྣོད་བཅུད་ཕུང་སོགས་ཀྱི།
།སྣང་བ་ཀུན་བསྡུས་སྟོང་པའི་ངེས་ཤེས་བཅས། །འོད་གསལ་ཆོས་སྐུའི་
ང་རྒྱལ་འཛིན་པ་དང༌། །སྨོན་ལམ་དབང་གིས་ལྷ་སྐུ་ན་དཱ་སོགས། །ཡིད་

ངོར་ལོངས་སྐུར་ལྡང་ཞིང་རགས་པའི་སྐུས། །གཞན་དོན་བསྒྲུབ་ཕྱིར་མངལ་
གྱི་གནས་སྐབས་སོགས། །ཆོས་མཐུན་རྒྱས་བསྡུས་ཅི་རིགས་དང་སྦྱར་བའི།
།སྤྲུལ་སྐུའི་རྣལ་འབྱོར་དང་བཅས་བསྒོམས་པའི་མཐུས། །རང་ལ་འབྱུང་
འགྱུར་སྐྱེ་ཤི་སོགས་སྦྱོང་ཞིང་། །ལམ་གྱི་སྐུ་གསུམ་མྱུར་འགྲུབ་དགེ་རྩ་སྨིན།
།འབྲས་བུའི་སྐུ་གསུམ་འགྲུབ་པའི་ནུས་པ་འཇོག །དེ་ཕྱིར་སྐུ་གསུམ་ལམ་
འཁྱེར་རྣལ་འབྱོར་ཏེ། །སྐུ་གསུམ་འདོད་ཆགས་ཆོས་ཀྱིས་ཐོབ་བསྟན་ཕྱིར། །
།རིག་མར་སྦྱོར་བ་དང་བཅས་ཐབས་ཤེས་རབ། །གཉིས་མེད་དང་པོར་སྦྱོར་
བའི་ཏིང་འཛིན་དང་། །འབྲས་དུས་མཛད་པ་སོགས་དང་རྣམ་མཐུན་པར།
།དཀྱིལ་འཁོར་ལས་ཀྱི་རྒྱལ་མཆོག་སྒོམ་ཚུལ་ཏེ། །ཏིང་འཛིན་གསུམ་དང་
བསྙེན་སྒྲུབ་ཡན་ལག་བཞི། །རྡོ་རྗེ་བཞི་དང་དེ་ཉིད་ཞེ་དགུ་དང་། །ཡན་
ལག་དྲུག་དང་རྣལ་འབྱོར་བཞི་ལ་སོགས། །མི་འདྲའི་ཆིངས་རྣམས་གཞན་
དུ་ཤེས་པར་བྱ། །སྤང་བྱའི་གཙོ་བོ་ཐ་མལ་སྣང་ཞེན་གཉིས། །གཉེན་པོ་
མཆོག་གི་ང་རྒྱལ་གཙོ་བོ་དང་། །གསལ་སྣང་བསྒོམ་པ་དེ་ཡི་ཡན་ལག་སྟེ།
།གོམས་པས་གློ་བུར་འགལ་རྐྱེན་གཞན་མེད་ཚེ། །རྟེན་དང་བརྟེན་པའི་ང་
རྒྱལ་གང་བཟུང་བར། །ང་རྒྱལ་འཕོ་བར་ནུས་དང་གསལ་བཏབ་ཚེ། །ཇི་
ལྟར་བཏབ་བཞིན་གསལ་བར་སྣང་བ་ཡིས། །ཡིད་ངོའི་ཐ་མལ་སྣང་བ་བཟློག་

དགོས་ཤིང་། །དེ་ཡང་བསྐྱེད་རིམ་གསར་དུ་བསྒོམ་པ་ནས། །རགས་པའི་
དཀྱིལ་འཁོར་གསལ་བར་ཡུད་ཙམ་རེས། །འཆར་མི་ནུས་པའི་བར་ནི་ལས་
དང་པོ། །རགས་པའི་དཀྱིལ་འཁོར་གསལ་བར་མངོན་སུམ་དུ། །ཅིག་
ཆར་འཆར་བ་ནས་བཟུང་སྐྱེ་མཆེད་ལྷ། །ལ་སོགས་ཕྲ་བའི་ལྷ་ལ་དེ་ལྟར་
དུ། །མི་ནུས་ཡེ་ཤེས་ཅུང་ཟད་བབས་པ་དང་། །ཕྲ་བའང་དེ་ལྟར་མངོན་
དུ་བྱེད་ནུས་པ། །ཡེ་ཤེས་ཅུང་ཟད་དབང་བ་ཞེས་བྱ་ལ། །དེ་ལ་རིམ་པ་
གཉིས་ཀའི་སྐབས་ཡོད་ཅིང་། །བསམ་གཏན་ཙམ་གྱིས་འགྲོ་དོན་བྱེད་ནུས་
པ། །ཡེ་ཤེས་དབང་ཐོབ་རྫོགས་རིམ་ཁོ་ནའི་སྐབས། །དེ་ལྟར་གནས་སྐབས་
བཞི་ལས་ཕྲ་ཐིག་ནི། །གནས་སྐབས་དང་པོ་གཉིས་ལ་བྱིང་རྒོད་ཀྱི། །གཉེན་
པོར་བསྒོམ་ཞིང་གཙོ་བོར་མི་བསྒོམ་ལ། །གསུམ་པའི་སྐབས་སུ་ཞི་གནས་
སྒྲུབ་པའི་ཕྱིར། །གཙོ་བོར་བསྒོམ་ཞིང་དང་པོ་གཉིས་ཀྱི་ཚེ། །ཐིག་ལེ་ཙམ་
དང་གནས་སྐབས་གསུམ་པ་ནས། །དེ་ནང་དཀྱིལ་འཁོར་བསྒོམ་པའི་ཕྲ་
མོ་དང་། །དེ་ལ་བརྟན་པ་ཐོབ་ནས་སྤྲོ་བསྡུར་བསླབ། །དེ་ལྟར་བསྒོམས་
པས་གནས་དང་དམིགས་རྟེན་གྱི། །གནད་ཀྱིས་རླུང་སེམས་ནང་དུ་གནས་
བྱེད་ཅིང་། །ལུས་སེམས་ཤིན་ཏུ་སྦྱངས་པས་ཟིན་པ་ཡི། །ཞི་གནས་མྱུར་
བར་འགྲུབ་ལ་སྤྲོ་བསྡུ་སོགས། །སོ་སོར་རྟོག་པས་དཔྱད་སྒོམ་བྱས་པ་

ལས། །ལྷག་མཐོང་མྱུར་དུ་འགྲུབ་ཅིང་དེར་མ་ཟད། །གོང་སྨོས་གནད་
ཀྱིས་རླུང་སེམས་དུལ་བའི་མཐུས། །ཞི་ལྷག་ཅིག་ཆར་འགྲུབ་པའང་ཡོད་
པར་གསུངས། །རགས་པའི་དཀྱིལ་འཁོར་ཇི་ལྟར་གསལ་བཏབ་པའི།
།ཚད་ལས་ཆད་ལྷག་མེད་པའི་གསལ་སྣང་དང་། །མཆོག་གི་ང་རྒྱལ་
བཅོས་མིན་དང་བཅས་པར། །མྱོང་བ་ཐོག་མར་སྐྱེས་ཚེ་བསྐྱེད་རིམ་
ཐོབ། །དེ་ལྟར་རགས་དང་ཕྲ་བའི་རྣལ་འབྱོར་རྣམས། །བསྒོམས་པས་
མཆོག་གི་ང་རྒྱལ་གསལ་སྣང་གིས། །ཐུན་གྱི་མགོ་མཇུག་འཁྱོངས་ཤིང་
ཕྲ་རགས་ཀྱི། །དཀྱིལ་འཁོར་རྣམ་པ་གསལ་བར་ཤར་བ་ལ། །བྱིང་
རྒོད་བྲལ་བར་ཉིན་ཞག་དྲུག་ཆའི་བར། །གནས་ཚེ་དེ་དང་དེ་ལ་བརྟན་
པ་ཐོབ། །ལོ་ཟླ་ལ་སོགས་ཅི་ཙམ་འདོད་ཀྱི་བར། །འཇོག་པར་ནུས་
ཚེ་ཕྲ་རགས་མཐའ་རུ་ཕྱིན།
༈ བསྒོམ་པའི་སྟོབས་ཀྱིས་རླུང་རྣམས་དབུ་མ་རུ། །ཞུགས་གནས་
ཐིམ་གསུམ་བྱས་པ་ལས་བྱུང་བའི། །སློབ་པའི་རྒྱུད་ཀྱི་རྣལ་འབྱོར་རྫོགས་
རིམ་གྱི། །ངོ་བོར་འཇོག་ལ་དེ་ཡང་འཕགས་ལུགས་ཀྱི། །འདུས་པར་མཚོན་
ན་གཞི་ཡི་གནས་ཚུལ་དང་། །ལམ་གྱི་བགྲོད་ཚུལ་གཉིས་ལས་དང་པོ་ལ།
།ལུས་སེམས་སོ་སོ་ཐུན་མོང་གནས་ཚུལ་དང་། །ལུས་ཀྱི་གནས་ཚུལ་བྱེ་

བྲག་བཤད་པ་གསུམ། །ལུས་སེམས་སོ་སོར་རགས་ཕྲ་ཤིན་ཏུ་ཕྲ། །རགས་
པ་འབྱུང་ལུས་སྒོ་ལྔའི་རྣམ་ཤེས་སོགས། །ཕྲ་བ་རྩ་ཐིག་རླུང་དང་རང་བཞིན་
གྱི། །རྟོག་པར་མཚུངས་པར་ལྡན་པའི་སེམས་ལ་སོགས། །ཤིན་ཏུ་ཕྲ་བ་
སྟོང་བཞིའི་རླུང་དང་སེམས། །ཐུན་མོང་རགས་པ་ལུས་སེམས་ཚོགས་ཙམ་
དང༌། །ཕྲ་བ་འཁོར་འདས་ཀུན་གྱི་གཞིར་གྱུར་པའི། །ཤིན་ཏུ་ཕྲ་བའི་རླུང་
སེམས་ཉིད་ལ་འཇོག །བྱེ་བྲག་རྩ་རླུང་ཐིག་ལེའི་གནས་ཚུལ་ལ། །སྙིང་
གའི་རོ་རྐྱང་དབུ་མ་ཕྱོགས་བཞི་རུ། །སུམ་སྐོར་འདོད་མ་ཁྱིམ་མ་གཏུམ་
མོ་དང་། །རྡུལ་བྲལ་མ་སྟེ་ཐོག་མའི་རྩ་བརྒྱད་ཆགས། །ཕྱོགས་བཞིའི་རྩ་
ལས་མཚམས་བཞིའི་རྩ་གྱེས་པ། །སྙིང་གའི་རྩ་འདབ་བརྒྱད་དེ་དེ་ལས་ཀྱང་།
།གསུམ་དུ་གྱེས་པ་ཉེར་བཞིའི་གནས་ཀྱི་རྩེ། །དེ་ལས་གསུམ་དང་སྟོང་དུ་
གྱེས་པ་ལས། །བདུན་ཁྲི་ཉིས་སྟོང་རྩ་སྟེ་དེ་དག་ཀྱང་། །བྱང་སེམས་དཀར་
དམར་རླུང་རྣམས་འབབ་པ་ཡི། །སྐུ་གསུང་ཐུགས་ཀྱི་རྩ་རུ་འདུ་བར་བཤད།
།རོ་རྐྱང་གཉིས་ཀྱིས་དབུ་མ་ལ་འཁྱུད་པའི། །མདུད་པའི་གནས་སུ་རྩ་ཡི་
འཁོར་ལོ་རེ། །སྙིང་གར་མདུད་པ་གསུམ་དང་གཞན་རེ་རེ། །སྤྱི་མགྲིན་
སྙིང་ག་ལྟེ་བ་གསང་གནས་སུ། །བདེ་ཆེན་ལོངས་སྤྱོད་ཆོས་དང་སྤྲུལ་པ་
དང་། །བདེ་སྐྱོང་འཁོར་ལོ་རྩ་འདབ་རིམ་པ་བཞིན། །སོ་གཉིས་བཅུ་དྲུག་

བརྒྱད་དང་རེ་བཞི་དང་། །སོ་གཉིས་རྣམས་ཏེ་རྩ་འཁོར་ཆེ་བ་ལྔ། །སྨིན་
དབུས་རླུང་འཁོར་འདབ་དྲུག་མགྲིན་སྙིང་བར། །མེ་འཁོར་རྩ་འདབ་གསུམ་
དང་ནོར་བུའི་དབུས། །རྩ་འདབ་བརྒྱད་པ་རྣམས་ཏེ་ཆུང་བ་གསུམ། །གཞི་
ལ་འཆི་དུས་ཁོ་ནར་ལས་དབང་གིས། །སྙིང་གའི་མདུད་གྲོལ་དབུ་མར་རླུང་
རྒྱུ་ལ། །རྡུལ་བྲལ་མར་ཡང་དེ་མཚུངས་རྒྱུ་བར་གསུངས། །རླུང་ལ་མངལ་
དུ་ཟླ་བ་དང་པོ་ལྔར། །སྲོག་འཛིན་ཕྲ་ལས་སྲོག་འཛིན་རགས་པ་དང་། །དེ་
ལས་ཐུར་སེལ་མཉམ་གནས་གྱེན་རྒྱུ་དང་། ཁྱབ་བྱེད་སྐྱེ་ཞིང་རིམ་བཞིན་
སྙིང་ག་དང་། །གསང་གནས་ལྟེ་མགྲིན་ལུས་ཀུན་ཁྱབ་པར་གནས། །དེ་
ནས་ཟླ་ལྔར་རྒྱུ་བ་རྣམ་པར་རྒྱུ། །ཡང་དག་རབ་ཏུ་ངེས་པར་རྒྱུ་བ་ཡི། །ཡན་
ལག་རླུང་རྣམས་རིམ་བཞིན་སྐྱེ་བར་བཤད། །ཐིག་ལེ་དཀར་དམར་ཐོག་
མར་སྙིང་གར་ཆགས། །དེ་ལས་ཆ་རེ་ཆད་པ་སྤྱི་བོ་དང་། །ལྟེ་བར་གནས་
ཤིང་གཞན་ཡང་སྙིང་ག་དང༌། །ནོར་བུའི་དབུས་ན་གཉིད་འཐུག་མགྲིན་
གསང་ན། །རྨི་ལམ་སྤྱི་བོ་ལྟེ་བར་སད་པ་དང་། །སྤྱི་བོ་གསང་བར་བཞི་
པའམ་སྙོམས་འཇུག་གི །གནས་སྐབས་བསྐྱེད་པའི་ཐིག་ལེ་རྣམས་ཀྱང་གནས།
།གཉིས་པ་རྫོགས་རིམ་ལམ་གྱི་བགྲོད་ཚུལ་ལ། །གླེང་གཞིའི་ཡི་གེ་བཞི་བཅུར་
རྒྱུད་དོན་ཀུན། །འདུ་ཞིང་དེ་ཀུན་ཨེ་ཝཾ་དོན་དུ་འདུ། །དེ་ཕྱིར་རྫོགས་རིམ་

གཙོ་བོ་ཨེ་ཝཾ་ལ། །འཐོབ་བྱ་འཐོབ་བྱེད་འདྲེན་བྱེད་ཨེ་ཝཾ་གསུམ། །དང་
པོར་རྒྱུད་ཀྱི་སྟོན་པ་བཞུགས་པ་ཡི། །རྟེན་དང་བརྟེན་པ་ཨེ་དང་ཝཾ་གྱི་དོན།
།དེ་ཡི་ངེས་དོན་རྒྱལ་བའི་ཐུགས་རྒྱུད་ཀྱི། །འཆད་འགྱུར་བདེ་སྟོང་བདེན་
གཉིས་དབྱེར་མེད་ལམ། །འཐོབ་བྱེད་ལམ་ལ་ཨེ་དང་ཝ་ཡི་དོན། །སྟོང་
པ་ཉིད་དང་བདེ་ཆེན་ཡེ་ཤེས་གཉིས། །ཐིག་ལེའི་དོན་བཞིན་དབྱེར་མེད་
སྦྱོར་བ་སྟེ། །སྒྲ་འོད་ཟུང་འཇུག་ལམ་ཡང་དེ་ལྟར་མཚོན། །འདྲེན་བྱེད་
རྟགས་ལ་ཕྱི་དང་ནང་གཉིས་ལས། །དང་པོ་རིམ་བཞིན་ཡུམ་དང་ཡབ་ཀྱི་
རྟགས། །མཉམ་སྦྱོར་ལྷ་སོགས་སྤྲོ་བ་ཐིག་ལེའི་དོན། །ནང་ལ་སྤྱི་བོ་ལྟེ་
བའི་རྩ་འཁོར་ནི། །གྲུ་གསུམ་ཨེ་དང་སྙིང་མགྲིན་རྩ་འཁོར་གཉིས། །ཟླུམ་
པོ་ཝ་ཡིས་མཚོན་ཞིང་དེ་དག་ལ། །གནད་བསྣུན་བདེ་ཆེན་འདྲེན་པ་ཐིག་
འའི་དོན། །དེ་ལྟར་ཕྱི་ནང་རྟགས་ཀྱི་ཨེ་ཝཾ་ལས། །ལམ་འབྲས་ཨེ་ཝ་འདྲེན་
པར་རྒྱུད་དོན་ཀུན། །འདུ་ཞིང་གདུལ་བྱ་རིན་ཆེན་ལྟ་བུ་ཡིས། །བདེ་སྟོང་
སྦྱོར་བའི་སྟོང་པ་ཐལ་འགྱུར་ལུགས། །སྟོང་ཉིད་ཕྲ་མོར་ངེས་ཤིང་པད་དཀར་
སོགས། །གདུལ་བྱ་གཞན་གྱིས་སེམས་ཙམ་རང་རྒྱུད་པས། །འདོད་པའི་
སྟོང་དང་སྦྱོར་བའང་ཡོད་པར་གསུངས། །བདེ་བའང་ཕྱི་ནང་ཐེག་པ་ཆེ་
ཆུང་དང་། །མདོ་སྔགས་རྒྱུད་སྡེ་གོང་འོག་ཐུན་མོང་བའི། །བདེ་བ་ཙམ་

དང་རླུང་རྣམས་དབུ་མ་རུ། །ཐིམ་མིན་ཕྱག་རྒྱ་བསྟེན་པའི་བདེ་བ་ཡང་།
།མ་ཡིན་ལུས་ལ་གནད་དུ་བསྣུན་པ་ལས། །རོ་རྐྱང་རླུང་རྣམས་དྷུ་ཏིར་བཙུད་
སྟོབས་ཀྱིས། །གཏུམ་མོས་བྱང་སེམས་ཞུ་བའི་བདེ་བ་ཉིད། །སྦྱོར་ཚུལ་
ཡུལ་ཅན་ལྷན་སྐྱེས་བདེ་ཆེན་དེས། །སྟོང་ཉིད་ཡུལ་བྱས་ཡུལ་དང་ཡུལ་
ཅན་སྦྱོར། །སྟོང་རྟོགས་བློ་དང་བདེ་བ་ངོ་བོ་གཅིག །གྲུབ་བདེ་གཅིག་ཏུ་
སྐྱེས་པའི་ཚུལ་གྱིས་སྦྱོར། །ལམ་དང་འབྲས་བུའི་བདེན་གཉིས་དབྱེར་མེད་
ཀྱི། །ཝ་ཡིས་མཚོན་དོན་སྒྱུ་མའི་སྐུ་དེ་ཉིད། །བླ་མེད་ལམ་འདིར་ངེས་
པར་སྒྲུབ་དགོས་ཏེ། །དོན་དུ་གཉེར་བྱའི་གཙོ་བོ་གཟུགས་ཀྱི་སྐུ། །ཚེ་གཅིག་
བསྒྲུབ་ལ་དེ་ཡི་རིགས་འདྲའི་རྒྱུ། །རླུང་ལས་སྒྲུབ་ཚུལ་འདི་ལས་གཞན་
མེད་ཕྱིར། །འཆི་ལས་བར་དོ་གྲུབ་བཞིན་འོད་གསལ་མཐར། །སྒྱུ་ལུས་
གྲུབ་པ་སྦྱང་གཞིའི་གནོད་ཀྱིས་ཀྱང་། །རྒྱུད་སྡེ་གོང་འོག་ཀུན་ཏུ་སྟོང་ལས་
ལྷར། །ལྡང་བར་བཤད་པ་རྫོགས་པའི་རིམ་པའི་སྐབས། །དངོས་སུ་བཞེངས་
པའང་འདི་ལས་གཞན་མེད་ཕྱིར། །རྫོགས་རིམ་མཐོན་པོར་མཉམ་གཞག་
ཆིག་དྲིལ་དུ། །སྐྱོང་ལས་ཚོགས་གཞན་གསོག་ལ་མི་ལྟོས་པའང་། །ཆོས་
གཟུགས་ཉེར་ལེན་ཐབས་ཤེས་དབྱེར་མེད་པའི། །གནད་ལ་བརྟེན་ནས་བསྒྲུབ་
སྟེ་རིགས་པ་བཞི། །དེ་ཉིད་རྩལ་བཏོན་གསལ་བར་སྟོན་པ་ནི། །འདུས་

པ་ལས་ལྷག་མེད་ཕྱིར་རྒྱུད་ཀྱི་རྒྱལ། །མཚན་གྱི་དོན་ལའང་ཚུལ་བཞིའི་
བཤད་པ་འཇུག །བྱེ་བྲག་ལུགས་འདིའི་རྫོགས་པའི་རིམ་པ་ལ། །རྡོར་བཟླས་
སེམས་དམིགས་སྒྱུ་འོད་ཟུང་འཇུག་གི །རིམ་ལྔར་བྱས་ཚེ་ལུས་དབེན་དང་
པོར་བསྡུ། །ལུས་དབེན་བགྲང་བས་དྲུག་དང་བསྐྱེད་རིམ་ཡང་། །བགྲང་
ཚེ་ལུས་ངག་དབེན་པ་སེམས་དམིགས་སུ། །བསྡུས་པའི་རིམ་ལྔར་རྒྱུད་དོན་
མ་ལུས་འདུ། །སོར་བསམ་ལུས་དབེན་སྲོག་རྩོལ་ངག་དབེན་སྐོར། །འཛིན་
པ་འོད་གསལ་རྗེས་དྲན་ལུགས་ལྡོག་གི །སྣང་བ་རྣམས་དང་ཏིང་འཛིན་ཟུང་
འཇུག་སྟེ། །རིམ་ལྔས་སྦྱོར་བ་ཡན་ལག་དྲུག་ཀྱང་བསྡུས། །རིམ་པ་གཉིས་
ཀ་སྐྱེ་ཤི་བར་དོ་དང་། །རྣམ་མཐུན་དགོས་ཤིང་རྫོགས་རིམ་མཐུན་ཚབས་
ཆེ། །ལམ་གྱི་རིམ་ལྔ་སྐུ་གསུམ་ཤེས་ཆེད་དུ། །གཞི་ཡི་རིམ་ལྔའང་བཤད་
ཅིང་གཉིད་དུས་ཀྱི། །བསྲེ་བ་ཤེས་ཆེད་ཉིན་ཞག་གཅིག་གི་ཡང་། །རིམ་
ལྔ་སྐུ་གསུམ་འཇོག་ཚུལ་ཤེས་པར་བྱ། །ལམ་དངོས་དབེན་གསུམ་བདེན་
གཉིས་རྫོགས་རིམ་ལས། །ཆ་ཤས་མང་ཚོགས་ལུས་ཀྱི་སྒྲ་བཤད་དུ། །ཡོད་
པའི་ཕུང་ལྔ་ཁམས་བཞི་སྐྱེ་མཆེད་དྲུག །ཡུལ་ལྔ་ཡེ་ཤེས་ལྔ་རྣམས་དབེན་
གཞི་ཡི། །ལུས་ཏེ་རགས་པ་ཉེར་ལྔ་ཞེས་བྱ་ལ། །གང་ལས་དབེན་ན་ཐ་
མལ་སྣང་ཞེན་ལས། །དེ་དག་བདེ་སྟོང་རྒྱས་བཏབ་ལྷར་བསྒོམ་པ། །དབེན་

པའི་དོན་ཡིན་དང་པོ་ཉི་ཤུ་ལ། །ལྔ་ལྔར་ཕྱེ་ནས་དམ་པ་རིགས་བརྒྱ་དང་།
།ས་ཆུ་མེ་རླུང་རྣམ་ཤེས་ཁམས་ལྔ་རུ། །བསྡུས་ནས་ལྟར་བསྒོམ་དེ་ཉིད་རིགས་
ལྔ་དང་། །རྡོ་རྗེ་གསུམ་བསྒོམ་གསང་བ་རིགས་གསུམ་དང་། །གསང་ཆེན་
རིགས་གཅིག་ལུས་དབེན་རྣམས་སུ་ཡོད། །བསྒོམ་ཚུལ་བསྐྱེད་རིམ་མཐར་
ཕྱིན་རྣལ་འབྱོར་པས། །ལུས་དུས་ཡུལ་རླུང་གནད་བཞི་དང་ལྡན་པས། །ནོར་
བུར་དྷཱ་ཏིའི་དབུས་སུ་དམིགས་རྟེན་ལ། །རྩེ་གཅིག་དམིགས་པས་རླུང་རྣམས་
དེར་འདུ་ཞིང་། །དབུ་མར་ཞུགས་རྟགས་མཉམ་རྒྱུ་ཤེད་མཚུངས་དང་།
།གནས་རྟགས་སྣ་བུག་རྒྱུ་བ་ཆད་པ་དང་། །ཐིམ་རྟགས་ས་ཆུ་མེ་རླུང་རིམ་
ཐིམ་པས། །སྨིག་རྒྱུ་དུ་བ་མཁའ་སྣང་མར་མེ་ལྟའི། །རྟགས་རྣམས་འབྱུང་
ཞིང་སྟོང་པར་མཉམ་བཞག་སྟེ། །རྗེས་ཐོབ་ཆོས་ཅན་གང་སྣང་སྟོང་པ་དང་།
།བདེ་བའི་རྣམ་རོལ་རོ་གཅིག་དུ་མ་དང༌། །དུ་མ་རོ་གཅིག་ཚུལ་གྱིས་ཡེ་
ཤེས་དེའི། །གཟུང་རྣམ་རིགས་བརྒྱ་སོགས་སུ་འཆར་བར་བསླབ། །དེ་
ཚེ་རླུང་རྣམས་དྷུ་ཏིར་ཐིམ་སྟོབས་ཀྱིས། །བྱང་སེམས་ཞུ་བས་ཡས་བབས་
མས་བརྟན་གྱི། །དགའ་བ་འདྲེན་ཞིང་ཡས་བབས་དགའ་བཞི་དང་། །སྟོང་
བཞི་བྲང་སྤྲོད་ཚུལ་དུ་འབྱུང་བའང་གསུངས། །དེ་ལས་མས་བརྟན་དགའ་
བ་མཆོག་གྱུར་ཅིང་། །མས་བརྟན་དགའ་བཞི་ལྷན་སྐྱེས་ཁོ་ནར་གསུངས།

།སྙིང་གའི་རྩ་མདུད་ལྷོད་པོར་མ་སོང་བར། །མས་བརྟན་ཆ་མཐུན་ཙམ་
ལས་རྫོགས་མི་ནུས། །དེ་ལྟར་བསྒོམས་པས་དབུ་མར་བྱང་ཆུབ་སེམས།
།བབས་པས་ཁྱད་པར་ཅན་གྱི་རེག་བྱ་སྐྱེ། །དེ་ཡིས་དམིགས་རྐྱེན་བྱས་ནས་
ལུས་ཚོར་དང་། །དེ་ཡིས་དེ་མ་ཐག་རྐྱེན་བྱས་པ་ཡིས། །ཡིད་ཚོར་བདེ་
བ་སྐྱེ་ཞིང་ཡིད་ཤེས་དེ། །སྟོང་ཉིད་ཕྲ་མོར་རྩེ་གཅིག་མཉམ་པར་འཇོག །སོ་
སོར་སྐད་དོད་སྟེང་ནས་ཡང་ཡང་ལ། །འཇུག་ཕྱིར་བདེ་སྟོང་རྒྱས་བཏང་
ཡུལ་ལྔ་པོ། །དབང་ཤེས་ལྔས་ཀྱང་ཡང་ཡང་ལོངས་སྤྱོད་ཀྱི། །ཡུལ་དུ་
སྡུད་ཅིང་གང་ཤར་བདེ་སྟོང་གི །ངོ་བོར་བལྟ་བ་སོ་སོར་སྡུད་པའི་དོན། །དེ་
མཐུས་ཡུལ་སོགས་ལྷ་རུ་བལྟ་བ་ཡི། །རྣལ་འབྱོར་བསམ་གཏན་ཡིན་ཏེ་
དེ་ལ་ཡང་། །ལྷ་ཡི་ངོ་བོར་རྟོགས་དང་ཞལ་ཕྱག་སོགས། །ཞིབ་ཏུ་དཔྱོང་
དང་བདེ་བས་སྟོང་པ་ཉིད། །རྟོགས་པའི་ཡིད་བདེ་དགའ་བའི་ཡན་ལག་དང་།
།མཚུངས་ལྡན་ལུས་སེམས་ལས་རུང་དུ་བྱེད་པའི། །བྱེད་ཆོས་ཤིན་ཏུ་སྦྱངས་
པའི་བདེ་བ་སྟེ། །དགའ་བདེ་དེ་གཉིས་དང་འབྲེལ་སྟོང་བཞི་དང་། ཁྱད་
པར་འོད་གསལ་རྩེ་གཅིག་ཡན་ལག་གི །འདི་གསུམ་མཉམ་གཞག་དོན་
དམ་ལྷ་སྒོམ་ཚུལ། །དང་པོ་གཉིས་དང་སོར་སྡུད་རྗེས་ཐོབ་ཏུ། །ཀུན་རྫོབ་
ལྷ་ཉིད་གཙོ་བོར་བསྒོམ་པ་སྟེ། །ཡན་ལག་ལྔ་ཡང་མཉམ་རྗེས་སོ་སོར་འཇོག

།ལུས་དབེན་བསྐྱེད་རྫོགས་གཉིས་ཀའི་ཆ་ཡོད་དེ། །སྟོང་ཉིད་རྟོགས་པའི་
གཟུང་རྣམ་ལྷའི་རྣམ་པར། །ཤར་དང་མ་ཤར་གཉིས་དང་ཤར་བ་ལའང་།
།ཞུ་བདེས་སྟོང་ཉིད་རྟོགས་པ་ཡིན་མིན་གཉིས། །བདེ་བ་ལ་ཡང་རླུང་རྣམས་
དབུ་མ་རུ། །ཐིམ་ནས་བྱུང་བའི་བདེ་བ་ཡིན་མིན་གཉིས། །གཉིས་ཚན་
གསུམ་གྱི་ཕྱི་མ་གསུམ་པོ་ཡི། །སྒོ་ནས་ཕུང་སོགས་ལྷར་བསྒོམ་ལུས་དབེན་
ནི། །བསྐྱེད་རིམ་ལ་ཡང་ཡོད་ཅིང་ཕྱི་མ་ཡི། །དང་པོའི་སྒོ་ནས་ཕུང་སོགས་
ལྷར་བསྒོམ་པའི། །ལུས་དབེན་རྫོགས་རིམ་ཉིད་ལ་འཇོག་པར་གསུངས།
།འོན་ཀྱང་དེ་འདྲའི་ཉིས་ཚན་གསུམ་ཆར་ཡང་། །བསྐྱེད་རིམ་སྐབས་སུ་
འབྱུང་བ་ཡོད་ཕྱིར་ན། །རླུང་རྣམས་དྷུ་ཏིར་ཐིམ་པའི་ཞུ་བདེ་ཡིས། །སྟོང་
ཉིད་རྟོགས་པའི་གཟུང་རྣམ་ལྷར་ཤར་པའི། །རྟོགས་པ་བསྐྱེད་རིམ་སྐབས་
སུ་སྐྱེས་པ་རྣམས། །རྫོགས་རིམ་ལམ་དུ་འཇོག་པར་གསལ་སྒྲོན་གསུངས་
།བསྐྱེད་རྫོགས་ལམ་གྱི་འཕོས་ཚད་སོགས་ལ་དཔྱད། །བསྐྱེད་རིམ་བཟླས་
པ་བྱེད་ལ་ལྷའི་རྣལ་འབྱོར། །སྔོན་དུ་འགྲོ་བཞིན་རྫོགས་རིམ་ལྷའི་རྣལ་འབྱོར།
།ལུས་དབེན་མཐར་ཕྱིན་རྡོ་རྗེའི་བཟླས་པར་འཇུག །གཞན་ཡང་སྔོན་དུ་
དྷ་ཏིའི་མར་སྣ་སོགས། །རྩ་འཁོར་གཞན་ལ་གནད་དུ་བསྣུན་པ་ཡིས། །སྙིང་
གའི་རྩ་མདུད་འགྲོལ་བར་སླ་བའི་ཕྱིར། །ལུས་ངག་དབེན་པའི་རྣལ་འབྱོར་

གོ་རིམ་ངེས། །རླུང་སྔགས་དབྱེར་མེད་རྡོར་བཟླས་བསྒོམ་པ་ལ། །རླུང་
དང་སྔགས་ཀྱི་དེ་ཉིད་ཤེས་དགོས་པས། །གཟུང་འཛིན་རྣམ་རྟོག་བསྐྱེད་པའི་
ལྡོག་ཆ་ནས། །ཉིན་ཕྱེད་མཚན་ཕྱེད་བར་དུ་ང་བཞི་རུ། །ཕྱེ་བས་བརྒྱ་རྩ་
བརྒྱད་སོགས་གསུངས་ན་ཡང་། །རླུང་བཅུར་འདུ་བས་སྲོག་ཐུར་གྱེན་རྒྱུ་
དང་། །མཉམ་གནས་ཁྱབ་བྱེད་རྩ་བའི་རླུང་ལྔ་པོ། །རིམ་བཞིན་མི་བསྐྱོད་
རིན་འབྱུང་འོད་དཔག་མེད། །དོན་འགྲུབ་རྣམ་སྣང་མགོན་པོ་རྣམས་ཀྱི་རླུང་།
།སྲོག་འཛིན་ཆུ་ཁམས་སྣ་བུག་གཉིས་ཀ་ནས། །དལ་བར་རྒྱུ་ཞིང་གྱེན་རྒྱུ་
མེ་ཁམས་པ། །གཡས་ནས་དྲག་རྒྱ་མཉམ་གནས་རླུང་གི་ཁམས། །གཡོན་
ནས་དལ་གྱིས་རྒྱུ་ཞིང་ཐུར་སེལ་ནི། །ས་ཁམས་སྣ་བུག་གཉིས་ནས་དྲག་
ཏུ་རྒྱུ། ཁྱབ་བྱེད་ནམ་མཁའི་ཁམས་ཏེ་གཞི་ལ་ནི། །འཆི་དུས་མ་གཏོགས་
མི་རྒྱུ་ཁ་དོག་ནི། །རིམ་བཞིན་དཀར་སེར་དམར་ལྗང་སྔོན་པོར་བཤད། །རྒྱུ་
ཚུལ་རྩ་བའི་རླུང་རེས་གཙོར་བྱས་ནས། །གཞན་གསུམ་འཁོར་དུ་ཆུད་པའི་
ཚུལ་གྱིས་རྒྱུ། །དཔེར་ན་གྱེན་རྒྱུ་གཙོ་ཚེ་གཞན་གསུམ་ཡང་། ཁ་དོག་
དམར་མདངས་ཆགས་པ་འཇའ་ཚོན་བཞིན། །ཞག་རེར་རླུང་གི་འབྱུང་
འཇུག་གཅིག་བརྩིས་པ། །ཉི་ཁྲི་ཆིག་སྟོང་དྲུག་བརྒྱར་ཐུན་ཕྱེད་པ། །ཉེར་
བཞིར་བགོས་པའི་ཐུན་ཕྱེད་རེ་རེ་ལ། །མགོན་པོ་རེ་རེའི་རླུང་གིས་གཙོ་བྱས་

ནས། །གཞན་གསུམ་བཞི་ཆ་རེ་བཅས་དགུ་བརྒྱ་རེ། །རྒྱུ་ཞིང་རང་རང་
ཡུམ་གྱི་རླུང་དེ་ཉིད། །ཐོག་མར་བྱས་ནས་ལྷ་མོ་རྣམས་ཀྱི་རླུང་། །ཉིས་
བརྒྱ་ཉེར་ལྔ་པ་རེ་རིམ་བཞིན་རྒྱུ། །དཔེར་ན་གྱེན་རྒྱུ་གཙོ་ཆེ་གོས་དཀར་
མོ། །སྒྲོལ་མ་སྤྱན་མ་མ་མཱ་ཀི་ཡི་རླུང་། །རིམ་བཞིན་སྣ་ཡི་བུ་གའི་སྟེང་
དང་ལོགས། །དབུས་དང་མཆུ་ལ་བདར་ནས་རིམ་བཞིན་རྒྱུ། །དེ་ལྟར་
མགོན་པོའི་རླུང་ངམ་འབྱུང་ཆེན་གྱི། །དཀྱིལ་འཁོར་དང་ནི་རྩ་འདབ་འཕོ་
བ་ནི། །ཉེར་བཞིར་བྱེད་ཀྱང་སྲོག་ཐུར་མཉམ་རྒྱུའི་ཕྱིར། །སྣ་བུག་གཡས་
གཡོན་འཕོ་བ་བཅུ་གཉིས་ཏེ། །འཕོ་ཆེན་ཉེར་བཞི་དང་ནི་འབྱུང་ཆུང་གི །འཕོ་
ཆུང་གོ་དྲུག་ཡོད་པར་ལུགས་འདིར་བཤད། །ཡན་ལག་རླུང་རྣམས་སུམ་
སྐོར་མ་ལ་སོགས། །ཕྱོགས་བཞིའི་རྩ་དང་རྡུལ་བྲལ་མ་ལ་གནས། །དེ་
ལྔ་དང་ནི་སྲོག་འཛིན་རགས་པ་སྟེ། །དྲུག་ལ་གཟུང་འཛིན་རྣམ་རྟོག་བསྐྱེད་
པ་ཡི། །ལྡོག་ཆས་ཕྱེ་བས་རླུང་ནི་བཅུ་གཉིས་ཡོད། །རྣམ་ཤེས་ཡུལ་རྣམས་
རང་སྟོབས་ཀྱིས་འཛིན་པའི། །ནུས་པ་ཡོད་ཀྱང་ཡུལ་ལ་རང་སྟོབས་ཀྱིས།
།བགྲོད་པའི་ནུས་མེད་རླུང་རྣམས་དེ་ལས་ལྡོག །དེ་ཕྱིར་རླུང་སེམས་ངོ་བོ་
གཅིག་ཚོགས་ནས། །ཡུལ་ལ་བགྲོད་ཅིང་འཛིན་པར་བྱེད་པས་ན། །རླུང་
གིས་སེམས་ཀྱི་བཞོན་པ་བྱེད་པར་གསུངས། །བདེན་འཛིན་དང་ནི་བཞོན་

པའི་རླུང་རིམ་བཞིན། །མདོ་སྔགས་ཐུན་མོང་ཡིན་མིན་འཁོར་རྩ་སྟེ། །སྐྱེ་
ཤི་བར་དོའི་འཁོར་ལོ་བསྐོར་བ་ཡང་། །རླུང་གི་སྐྱེ་འཇིག་ཉིད་ཀྱིས་བྱེད་
པར་གསུངས། །མངལ་དུརླུང་བཅུ་ཆགས་ཀྱང་མ་བཙས་པར། །འབྱུང་
འཇུག་མི་བྱེད་བཙས་ནས་འབྱུང་འཇུག་དང་། །དབྱངས་གསལ་གདངས་
ཀྱིས་ངག་གི་སྨྲ་བརྗོད་བྱེད། །རྡོར་བཟླས་གྲུབ་ཚེ་སྔགས་ཀྱི་གདངས་སུ་འགྱུར།
།ཐིམ་པས་གཞི་དང་ལམ་གྱི་འོད་གསལ་འཆར། །བྱེ་བྲག་སྲོག་འཛིན་གྱིས་
ནི་རླུང་གཞན་རྣམས། །དབང་པོའི་སྒོར་འདྲེན་ཚེ་བསྲིང་འཚོ་བར་བྱེད།
།གྱེན་རྒྱུས་རླུང་རྣམས་སྟོད་དུ་འདྲེན་པ་དང་། །བཟའ་བཏུང་བྱ་བ་བྱེད་ལ་
མཉམ་གནས་ཀྱིས། །ཟས་ལ་དྭངས་སྙིགས་འབྱེད་ཅིང་དྭངས་མ་རྣམས།
།ལུས་ལ་འགྲེམ་བྱེད་ཐུར་སེལ་བཤང་གཅི་སོགས། །འཕེན་འཛིན་བྱེད་ཅིང་
ཁྱབ་བྱེད་གཡོ་འགུལ་སོགས། །ཡན་ལག་རླུང་གིས་དབང་ཤེས་ཡུལ་འཛིན་
བྱེད། །ལམ་དུས་རྩ་བའི་རླུང་གི་རྡོར་བཟླས་ཀྱིས། །འཕྲིན་ལས་བཞི་དང་
ཁྱད་པར་སྒྱུ་ལུས་འགྲུབ། །ཡན་ལག་རླུང་ལ་རྡོར་བཟླས་བྱས་པ་ཡིས། །
།མངོན་ཤེས་ལྔ་འགྲུབ་ཡུལ་དུ་སྣང་བ་ཀུན། །བདེ་ཆེན་འབར་བའི་གྲོགས་
སུ་འཆར་བར་བྱེད། །སྔགས་ལ་བཏུ་གཞི་ཨཱ་ལི་ཀཱ་ལི་སོགས། །དྲང་དོན་
སྔགས་དང་རྩ་ནང་སོ་སོ་རུ། །དབྱངས་གསལ་གདངས་མི་གསལ་བར་སྒྲོག་

པའི་རླུང་། །ངེས་དོན་སྔགས་བཏུའི་གཞི་ཡིན་བཏུ་བའི་ཚུལ། །འབྲུ་གསུམ་
ལ་སོགས་རང་རང་རྒྱུད་སྡེ་ནས། །བཤད་བཞིན་བཏུ་བ་དྲང་དོན་སྔགས་
བཏུ་དང་། །འཇུག་གནས་ལྡང་གསུམ་སྔགས་ཀྱི་རང་གདངས་སུ། །སྒྲོག་
པའི་རྡོར་བཟླས་ངེས་དོན་བཏུ་ཚུལ་ལོ། །བཏུ་གཞི་དང་ནི་བཏུས་པའི་སྔགས་
རྣམས་ལས། །ཨོཾ་དང་ལྷ་ཕོའི་སྔགས་དང་གསལ་བྱེད་རྣམས། །སྐྱེས་པའི་
ཡི་གེ་ཡིན་ལ་དབྱངས་རྣམས་དང་། །ལྷ་མོའི་སྔགས་དང་ཨ་རྣམས་བུད་
མེད་དང༌། །རཾ་ལཾ་བཞི་དང་ཕོ་མོ་ཐུན་མོང་སྔགས། །ཧཱུཾ་རྣམས་མ་ནིང་
ཡི་གེར་འཇོག་པ་ཡིན། །གཞན་ཡང་སྦྲུལ་ལ་སོགས་པ་རིགས་བཞི་དང་།
།ཕྲེང་སྔགས་སྙིང་པོ་ལ་སོགས་མང་ཡོད་ཀྱང་། །ལྷ་རྣམས་རྡོ་རྗེ་གསུམ་དུ་
འདུ་བའི་ཕྱིར། །ས་བོན་འབྲུ་གསུམ་སྔགས་ཀྱི་གཙོ་བོ་དང་། །བྱེད་ལས་
བསྐྱེད་རིམ་སྒོ་གསུམ་བྱིན་རླབས་སོགས། །རྫོགས་རིམ་རྡོར་བཟླས་མཚན་
ཐུན་དངོས་གྲུབ་འགྲུབ། །དྲང་ངེས་སྔགས་རྣམས་ཀུན་གྱི་རྩ་བ་ནི། །ས་
ཐུང་ཡིན་ཏེ་དེ་ཉིད་དབྱངས་གསལ་གྱི། །སྲོག་ཏུ་ཞུགས་ལས་མིང་ཚིག་སོགས་
སུ་འགྲུབ། །སྙིང་གའི་སྲོག་འཛིན་ཤིན་ཏུ་ཕྲ་བ་ལ། །ངེས་དོན་ཨ་ཐུང་ཞེས་
བྱ་དེ་ཉིད་ནི། །སྐྱེས་བུའི་རྒྱུད་ཀྱིས་བསྡུས་པའི་རླུང་རྣམས་ཀྱི། །རྩ་བ་ཡིན་
ཕྱིར་ངག་ཀུན་རྩ་བ་སྟེ། །རང་ཉིད་ཡི་གེའི་ངོ་བོར་མ་གྲུབ་ཀྱང་། །དེ་ལས་

རླུང་བྱུང་དབྱངས་གསལ་གདངས་གྱུར་ནས། །མགྲིན་པར་སླེབས་ཚེ་བརྗོད་
བྱ་གསལ་བར་སྟོན། །མི་ཤིགས་རླུང་སེམས་ངོ་བོ་གཅིག་ལྡོག་དབྱེ། །ངག་
དབེན་བསྒོམ་ཚུལ་སྲོག་རྩོལ་རྣམ་པ་གསུམ། །སྙིང་གའི་རྩ་འཁོར་དབུས་
ཀྱི་དྷ་ཏིའི་ནང་། །ཐིག་ལེ་དཀར་དམར་དབུས་སུ་མི་ཤིགས་པའི། །རླུང་
སེམས་མཚོན་བྱེད་ཧུཾ་ངམ་ཨ་ཐུང་གི །སྔགས་ཐིག་ཙམ་དང་སྔགས་འཁོར་
དང་བཅས་པའི། །སྔགས་ཀྱི་ཐིག་ལེའི་སྲོག་རྩོལ་བསྒོམ་པ་དང་། །གདོང་
གི་སྣ་རྩེ་ར་འོད་ཐིག་སྲོག་རྩོལ་ཞེས། །སྙིང་གའི་མི་ཤིགས་པ་ལས་བྱུང་ཚུལ་
གྱི། །འབྱུང་འཇུག་གནས་པའི་རླུང་གི་གདངས་རྣམས་ནི། །ཡི་གེ་གསུམ་
གྱི་གདངས་སུ་ཤར་བ་ལ། །ཡིད་ཀྱིས་ཉན་པའི་ཚུལ་གྱིས་བསྒོམ་པ་ཡིས། །
།རྡོ་རྗེའི་བཟླས་པ་མན་ངག་བཞིན་བསྒོམས་པས། །རླུང་སྔགས་ཐ་དད་ཞེན་
པ་འགོག་བྱེད་ཅིང་། །རྡོ་རྗེའི་སྐད་དོད་བཞིན་དུ་རླུང་དང་སྔགས། །དབྱེར་
མེད་སྦྱོར་ཕྱིར་རྡོ་རྗེའི་བཟླས་པར་གྲགས། །གསང་བའི་སྣ་རྩེར་རྫས་ཐིག་
སྲོག་རྩོལ་ནི། །ཡབ་ཡུམ་དྷ་ཏིའི་མར་སྣ་འཕྲད་མཚམས་སུ། །བྱང་སེམས་
འཛིན་དང་ཐིག་ལེ་བསྒོམ་པ་སྟེ། །སྲོག་རྩོལ་སྔ་མ་གཉིས་ཀྱིས་སྙིང་ག་ཡི་
།རྩ་མདུད་ལྷོད་པོར་བྱེད་ཅིང་གསུམ་པ་འདི། །དེ་ཡི་བོགས་འདོན་མཆོག་
ཏུ་སོང་བ་ཡིས། །སྙིང་གའི་རྩ་མདུད་གྲོལ་བས་འོད་གསལ་འཆར། །རྡོར་

བཟླས་བྱས་པས་སྨྱུག་སྦུབས་བསལ་བ་བཞིན། །སྙིང་གའི་མ་རིག་སྒོ་ངའི་
སྦུབས་འབྱེད་ཅིང་། །སྲོག་ཐུར་བསྲེས་པས་རྩ་མདུད་མ་ལུས་གྲོལ། །དེས་
ན་སྙིང་གར་སྲོག་ཐུར་བསྲེ་ཚུལ་ནི། །ངེས་དོན་སྔགས་བཏུའི་སྟེང་ནས་ཤེས་
དགོས་པས། །ཨོྃ་ལ་ཨ་ཨུ་མ་གསུམ་འདུས་པ་ལྟར། །སྙིང་གའི་སྲོག་འཛིན་
མགྲིན་པའི་གྱེན་རྒྱུ་དང་། །སྤྱི་བོའི་བྱང་སེམས་རིམ་བཞིན་དེའི་ངེས་དོན།
།ཨ་ཡིག་ཨ་གཉིས་ཧ་རྣམས་འདུས་པ་ལྟར། །སྲོག་འཛིན་གྱེན་རྒྱུ་གསང་
བའི་ཐུར་སེལ་གསུམ། །ཧཱུྃ་ཡིག་ཧ་ཨུ་མ་གསུམ་འདུས་པ་ལྟར། །ངེས་
དོན་ཐུར་སེལ་གྱེན་རྒྱུ་སྲོག་འཛིན་གསུམ། །དེ་རྣམས་སྤྱི་མགྲིན་སྙིང་གའི་
རྩ་འཁོར་གྱི། །དབུ་མར་སྡུད་པ་འབྲུ་གསུམ་གནས་གསུམ་དུ། །བཀོད་
པའི་ངེས་དོན་ཡིན་ལ་དེ་དག་གིས། །རྩ་མདུད་གྲོལ་བས་ཀུན་རྟོག་རླུང་རྣམས་
འགྲིབ། །རྗེས་ཐོབ་ཏུ་ཡང་དབུ་མ་འབའ་ཞིག་ཏུ། །རླུང་རྒྱུ་གཟུང་འཛིན་
རྣམ་རྟོག་འཕྲོག་པར་བྱེད། །སྔགས་ཐིག་བསྒོམས་པས་མཚན་མ་ལྔའམ་
བརྒྱད། །རྡོར་བཟླས་ཟླ་དྲུག་མྱོང་བ་རིམ་སྐྱེས་ཏེ། །ཉིན་ཞག་གཅིག་གི་
རླུང་རྣམས་ཆ་མཉམ་རྒྱུ། །རྩ་འཁོར་རླུང་བཅས་གསལ་བོར་མཐོང་བ་དང་།
།རླུང་རྣམས་ཐིམ་ནས་སེམས་དབེན་རྟོགས་པ་འཐོབ། །རླུང་གདངས་རྡོ་
རྗེ་གསུམ་དུ་ངང་གིས་འཆར། །སྟོང་གསུམ་རླུང་རྣམས་རང་ལུས་ནང་དུ་

འཇུག །རང་གི་རླུང་གིས་སྟོང་གསུམ་འགེངས་ནུས་ཤིང་། །འབྱུང་བཞིའི་
རླུང་ལ་དབང་བསྒྱུར་རྟགས་རྣམས་དང་། །ཡན་ལག་རླུང་གི་རྡོར་བཟླས་
མཐར་ཕྱིན་པས། །དབང་པོ་སོ་སོར་དབང་ཤེས་འཕོ་བ་སོགས། །ཉམས་
མྱོང་སྐྱེ་ཚུལ་རྣམས་ཀྱང་ཤེས་བྱ་ཞིང་། །ལྡང་འཇུག་གནས་གསུམ་ཚད་
མཉམ་གོམས་པས་མཐར། །རིམ་གྱིས་གནས་པ་འབའ་ཞིག་ཏུ་འགྱུར་ཞིང་།
།ཐུར་སེལ་རླུང་གིས་གཏུམ་མོ་སྦྱར་བ་ཡིས། །བདེ་བསྐྱེད་ཀུན་རྟོག་བསྲེག་
སོགས་ཡོན་ཏན་མང་། །རྣལ་འབྱོར་དེ་གསུམ་བསྒོམས་པས་སྲོག་གམ་ཚེ།
།རྩོལ་བའམ་སྲིང་བར་བྱེད་པས་སྲོག་རྩོལ་དང་། །ཡང་ན་སྲོག་གམ་རླུང་
རྣམས་རོ་རྐྱང་ནས། །རྒྱུ་བ་དབུ་མར་རྩོལ་བའམ་འཇུག་པས་སོ། །ཚེ་
གཅིག་ཟུང་འཇུག་འགྲུབ་ལ་སེམས་ཀྱི་ནི། །ཀུན་རྫོབ་དོན་དམ་གནས་ལུགས་
མངོན་སུམ་དུ། །རྟོགས་པ་དགོས་ཤིང་ཕྲ་བ་གཉུག་མའི་སེམས། །བདེ་
ཆེན་ངོ་བོར་བསྐྱེད་དེ་སྟོང་པ་ཉིད། །མངོན་སུམ་རྟོགས་པའི་ཡེ་ཤེས་སྐྱེ་བ་
ནི། །ཕྱི་ནང་ཐབས་ཀྱིས་བདེ་ཆེན་འདྲེན་པ་ལ། །ལྟོས་ཕྱིར་བླ་མེད་ལམ་
ལས་གཞན་ལ་མེད། །གཉུག་མ་འོད་གསལ་མངོན་དུ་འགྱུར་བ་ལ། །སྣང་
གསུམ་ཡེ་ཤེས་སྐྱེ་ཚུལ་ཤེས་དགོས་པས། །ཐེག་པ་ཐུན་མོང་བླ་མེད་ཐུན་
མིན་གྱི། །མིང་གི་རྣམ་གྲངས་དུ་མ་ཡོད་ན་ཡང་། །རིམ་བཞིན་ཟླ་འོད་

ལྟ་བུའི་སྣང་བ་དང་། །ཉི་འོད་ལྟར་དུ་གསལ་བར་མཆེད་པ་དང་། །འོད་
གསལ་ལ་ཉེ་ཡུལ་མི་གསལ་བར་ཐོབ། །དེ་ཕྱིར་སྣང་མཆེད་ཉེར་ཐོབ་ཅེས་
བྱ་ཞིང་། །ཀུན་རྟོག་སྣང་མཆེད་རླུང་བཅས་ཀྱིས་སྟོང་བས། །སྟོང་པ་གསུམ་
དང་དེ་བཞིན་བདེ་བའི་ཤས། །ཆུང་དང་ཆེ་དང་བར་མར་འཇུག་པས་ན།
།ཆགས་བྲལ་ཆགས་པ་ཆགས་པ་བར་མར་བཤད། །ལུགས་འབྱུང་སྟོང་
པ་གསུམ་པོ་གང་རུང་ལ། །རང་རྒྱུ་ཀུན་རྟོག་བཞོན་བཅས་ཐིམ་པ་ལས།
།བྱུང་ཞིང་སྟོན་གནམ་གཡའ་དག་ཟླ་འོད་ཀྱིས། ཁྱབ་པ་ལྟ་བུའི་སྟོང་སངས་
སྣང་པ་ལས། །གཞན་པའི་གཉིས་སྣང་རགས་པ་འགག་པ་ཡི། །ཡིད་ཤེས་
ལུགས་འབྱུང་སྣང་བ་དང་པོ་སྟེ། །དེ་བཞིན་རང་རྒྱུ་སྣང་མཆེད་རླུང་དང་
བཅས། །ཐིམ་པས་བྱུང་ཞིང་ཉི་འོད་དྲོད་ཀྱི་སྨག །འཐུག་པོས་ཁྱབ་འདྲའི་
སྟོང་སངས་ཞེས་སྦྱར་ཏེ། །ལུགས་འབྱུང་མཆེད་ཐོབ་མཚན་ཉིད་ཤེས་པར་
བྱ། །རང་རྒྱུ་མཆེད་ཐོབ་འོད་གསལ་རླུང་བཅས་ལས། །བྱུང་བའི་ཁྱད་
པར་སྦྱར་ཞིང་གཞན་སྔར་ལྟར། །རིམ་བཞིན་ལུགས་ལྡོག་སྣང་གསུམ་མཚན་
ཉིད་འཇོག །གཞི་ལ་འཆི་དུས་དངོས་དང་གཉིད་དུས་སུ། །ཆ་འདྲ་འཆར་
ཞིང་སེམས་དབེན་མཐར་ཐུག་དུས། །མཚན་ཉིད་པ་དང་དེ་སྔོན་རྗེས་མཐུན་
འཆར། །རང་བཞིན་རྟོག་པ་སོ་གསུམ་བཞི་བཅུ་བདུན། །དང་པོ་ཆགས་

བྲལ་རང་ཡུལ་མི་འདོད་པ། །ཆེ་འབྲིང་ཆུང་གསུམ་དང་ནི་ཡིད་འགྲོ་འོང་།
།ཡིད་འོང་དང་བྲལ་མྱ་ངན་སེམས་བྱུང་ཡང་། །ཆེ་འབྲིང་ཆུང་གསུམ་ཞི་
དང་རྒོད་པ་དང་། །སྐྲག་དང་ཞེན་པ་ཆེ་འབྲིང་ཆུང་གསུམ་དང་། །འདོད་
ཡོན་ལེན་འདོད་ཡིད་གཉིས་ཟ་བ་དང་། །ཟས་སྐོམ་འདོད་དང་ཚོར་བ་བདེ་
སྡུག་དང་། །བཏང་སྙོམས་ཚེ་འབྲིང་ཆུང་དང་རིག་པོ་དང་། །རིག་བྱ་
རིག་བྱེད་གསུམ་ལ་རྟོག་པ་གསུམ། །རིག་དང་མི་རིག་སོ་སོར་རྟོག་པ་དང་།
།ངོ་ཚ་ཤེས་དང་སྙིང་རྗེ་དམིགས་བྱར་བརྩེ། །སྡུག་དང་འཕྲད་འདོད་དོགས་
དང་བསགས་འདོད་དང་། །ཕྲག་དོག་རྣམས་ནི་སྣང་བའི་རང་བཞིན་དང་།
།མ་ཐོབ་ཡུལ་ལ་ཆགས་དང་ཐོབ་ལ་ཞེན། །དགའ་བ་ཆེ་འབྲིང་ཆུང་དང་
རངེས་དང་མགུ །ངོ་མཚར་རྒོད་དང་ཚིམཾས་ཤིང་ངོམས་པ་དང་། །འཁྱོད་
དང་འོ་དང་འཛིབ་པ་རྣམས་འདོད་དང་། །བརྟན་བརྩོན་ང་རྒྱལ་བྱ་བ་རྫོགས་
བྱེད་འདོད། །དབྲོག་འདོད་གཞན་འཛོམས་སྟོབས་དང་སྤྲོ་བ་དང་། །ལྷན་
ཅིག་དྲེགས་པས་མི་དགེར་སྤྱོད་འདོད་པ། །ཚེ་འབྲིང་ཆུང་དང་དྲེགས་པའིམ་
རྩོད་འདོད་དང་། །རྩེ་འདོད་སྒེག་དང་ཞེ་འགྲིས་དགེ་ལ་རྩོལ། །ཚིག་གསལ་
གོ་འདོད་བདེན་དང་མི་བདེན་སྨྲ། །ཡི་དམ་ངེས་པར་བརྟན་དང་ཡུལ་མི་
ལེན། །སྦྱིན་དང་ལེ་ལོ་ཅན་བསྐུལ་དཔའ་བར་འདོད། །ངོ་ཚ་མེད་དང་

སྦྱོ་དང་ལྟ་ངན་གདུག །མི་བསྲུན་མཐོ་འཚམས་པ་དང་གྱི་གྱ་སྟེ། །མཆེད་
པའི་རང་བཞིན་བཞི་བཅུ་དེ་བཞིན་དུ། །ཡུལ་ལ་འདོད་དང་མི་འདོད་བར་
མ་དང་། །བརྗེད་ངས་འཁྲུལ་དང་སྨྲར་མི་འདོད་པ་དང་། །སྐྱོ་དང་ལེ་
ལོ་ཐེ་ཚོམ་ཉེར་ཐོབ་ཀྱི། །རང་བཞིན་རྟོག་པ་བདུན་ཏེ་དེ་དག་ཀྱང་། །དགེ་
དང་མི་དགེ་ལུང་མ་བསྟན་ཅི་རིགས། །སྐྱེ་ཚེ་སྣང་བའི་རྗེས་དང་ཐིམ་ཚེ་
སྔོན། །ཕྲ་རིམ་ནས་སྐྱེ་རགས་ནས་ཕྲ་རུ་ཐིམ། །ས་མཚམས་སློབ་མཐའི་
འོད་གསལ་སྔ་ལོགས་བར། །རྟོག་པ་ཚན་པ་གསུམ་པོས་སྣང་བ་གསུམ།
།ངོ་བོ་ཐ་དད་སྒོ་ནས་མཚོན་བྱེད་པས། །མཚན་ཉིད་ཡིན་ཕྱིར་རང་བཞིན་
ཞེས་བྱ་ཞིང་། །སྣང་གསུམ་ངོ་བོ་མངོན་སུམ་ངེས་ནུས་པའི། །ལམ་དུ་
མ་སློབ་གང་ཟག་ལ་མཚོན་དགོས། །མཚོན་ཚུལ་རང་བཞིན་རྟོག་པ་ཚན་
གསུམ་ལ། །རླུང་གི་གཡོ་བ་ཆེ་ཆུང་བར་མ་གསུམ། །ཡོད་པས་དེ་བསྐྱེད་
སྣང་གསུམ་རླུང་ལ་ཡང་། །ཆེ་ཆུང་བར་མ་གསུམ་དུ་ཡོད་པར་དཔོག །དེ་
ཕྱིར་ལུགས་ལྡོག་རང་བཞིན་ཚན་གསུམ་པོ། །སྣང་བ་གསུམ་གྱི་འབྲས་བུར་
མཚུངས་པ་ལ། །རང་རང་ལག་རྗེས་མི་འདྲ་གོང་བཞིན་འཇོག །སྣང་
གསུམ་ཐབས་མཁས་ལམ་གྱིས་མ་ཟིན་པས། །རང་བཞིན་བརྒྱད་ཅུ་བསྐྱེད་
ཅིང་དེ་ལས་ཀྱང་། །འཇིག་ལྟ་ལ་སོགས་ཉོན་མོངས་གཞན་རྣམས་སྐྱེ། །དེ་

ཡིས་ལས་བསགས་འཁོར་བར་སྡུག་བསྔལ་མྱོང་། །སྣང་གསུམ་ལམ་གྱི་
ངོ་བོར་བསྐྱེད་པ་ཡིས། །འོད་གསལ་བཞོན་པར་བཅས་ལས་སྐུ་གཉིས་འགྲུབ།
།སྙིང་གའི་རྩ་མདུད་རྡོར་བཟླས་ཀྱིས་གྲོལ་ནས། །རྩ་བའི་རླུང་བཞི་མི་ཤིགས་
ཐིག་ལེ་ལ། །སྡུད་ནུས་མཚམས་ནས་སེམས་དབེན་རྟོགས་པ་འདྲེན། །ནང་
རྐྱེན་ཁྱབ་བྱེད་ལ་དམིགས་རྡོར་བཟླས་དང་། །རིལ་འཛིན་རྗེས་གཞིག་སྡུད་
རིམ་རྣལ་འབྱོར་བསྒོམ། །ཕྱི་རྐྱེན་ལས་རྒྱུར་མཉམ་པར་སྦྱར་བ་དགོས།
།དབང་དང་བསྐྱེད་རིམ་ལུས་དབེན་སོགས་ཀྱི་ཚེ། །ལས་རྒྱ་བསྟེན་པ་སོང་
ཡང་འབྱུང་ལྡོག་གི །དགའ་བཞི་ཙམ་དང་འདིར་ནི་སྟོང་པ་གསུམ། །དགའ་
བཞིའི་ངོ་བོར་འདྲེན་པའི་ཆེད་ཡིན་པས། །དགོས་པ་མི་འདྲ་འདིར་ཡང་
ལན་གཅིག་ཙམ། །ལྷན་སྐྱེས་མཚོན་རྗེས་ཡེ་རྒྱ་བསྟེན་པས་འགྲུབ། །སྐབས་
འདིར་རླུང་དང་བྱང་སེམས་སྟོད་སྨད་ནས། །བསྡུས་པའི་ལུགས་འབྱུང་
དགའ་བ་བཞི་པོ་ལས། །འོད་གསལ་ངོ་བོའི་ལུགས་ལྡོག་དགའ་བ་བཞི། །གཙོ་
བོར་མི་འཇོག་རླུང་ཐིམ་གེགས་བྱེད་ཕྱིར། །ཕྱག་རྒྱ་པདྨ་ཅན་སོགས་བཞི་
དང་ནི། །ལྷན་སྐྱེས་ཞིང་སྐྱེས་སྔགས་སྐྱེས་ཕོ་ཉ་གསུམ། །རིམ་བཞིན་ཟུང་
འཇུག་རྟོགས་པ་ལ་གནས་དང་། །དབེན་གསུམ་སྒྱུ་ལུས་ཅི་རིགས་ལ་གནས་
དང་། །བསྐྱེད་རིམ་རྟོགས་པར་གནས་པའི་ཕྱག་རྒྱ་འོ། །སྟོང་གསུམ་ཡེ་

ཤེས་བདེ་ཆེན་ངོར་བསྐྱེད་དེ། །སྣང་ངོར་དཀར་དམར་ནག་པའི་སྣང་འབྱུང་
ཡང་། །ངེས་ངོར་སྟོང་ཉིད་འཛིན་སྟངས་རྩེ་གཅིག་བསྒོམ། །དེ་ལྟའི་སྟོང་
གསུམ་ཁྱད་པར་ཉེར་ཐོབ་སྐབས། །དྲན་པ་ཉམས་ཕུལ་ཅི་ཙམ་ཆེ་བ་བཞིན།
།འོད་གསལ་དྭངས་ཤིང་འཐུག་ལ་ཡུན་རིང་འདྲེན། །སེམས་དབེན་མན་
ཆད་འོད་གསལ་ཉེར་ཐོབ་ཏུ། །བསྡུས་ནས་སྟོང་པ་གསུམ་དུ་གཏན་ལ་
འབེབས། །བདེན་གཉིས་སོ་སོ་བ་དང་དབྱེར་མེད་ཀྱི། །རྫོགས་རིམ་གཉིས་
ལས་དང་པོ་སྒྱུ་ལུས་ལ། །བསྐྱེད་རིམ་མཐར་ཕྱིན་དབེན་གསུམ་ཉམས་འོག་
ཚུད། །རྒྱུད་སྡེ་བཞིར་སྦྱངས་བདེན་གཉིས་རྫོགས་རིམ་ལ། །ལྷག་པར་
མོས་པའི་སློབ་མས་བླ་མ་ལ། །ཕྱི་ནང་གསང་མཆོད་བསྟོད་ཅིང་གསོལ་
བཏབ་ནས། །སྒྱུ་ལུས་གདམས་པ་འཆད་སོགས་ཕྱག་ལེན་བཞིན། །བསྐྱེད་
རིམ་ལུས་དབེན་སྐབས་སུ་མོས་ཙམ་ལས། །ལྷ་སྐུ་དངོས་མེད་མོས་གཞིའང་
འབྱུང་ལུས་ཙམ། །དབེན་པ་ཕྱི་མ་གཉིས་ཀྱང་རིམ་པ་བཞིན། །རླུང་རྣམས་
ལས་རུང་ཙམ་དང་རང་བཞིན་གྱི། །རྟོག་པས་སྟོང་པའི་སྣང་བ་ཙམ་ལས་
མེད། །གནད་འདི་མ་རྙེད་མཆོག་འགྲུབ་མི་སྲིད་ཅིང་། །ལམ་འདི་གྲུབ་
ན་ཚེ་འདིར་སངས་རྒྱས་འཐོབ། །ཐེག་འདིའི་མྱུར་ཁྱད་བདེ་སྟོང་དབྱེར་
མེད་དང་། །སྒྱུ་ལུས་གཉིས་ལས་ཕྱི་མ་རྟོགས་དཀའ་ཞིང་། །ལམ་གཞན་

ལ་ཡང་མན་ངག་འཁྱེར་ཤེས་དགོས། །གཞི་ལ་འཆི་བ་འོད་གསལ་རླུང་
སེམས་ལས། །བར་དོ་བླངས་ཏེ་འཁོར་བར་ཉིང་མཚམས་སྦྱོར། །ཐབས་
མཁས་ཀྱིས་ཟིན་ཕྲ་བའི་རླུང་སེམས་དེའི། །རྣམ་འཕྲུལ་ལམ་དང་འབྲས་
བུའི་སྐུ་གསུམ་འགྱུར། །སེམས་ཅན་རྣམས་ལ་རགས་པ་གནས་སྐབས་དང་།
།ཕྲ་བ་གཉུག་མའི་ལུས་གཉིས་སྔ་མ་ནི། །འདོར་ལེན་བྱེད་ཅིང་ཕྱི་མ་དེ་ལས་
ལྡོག །གཞི་ཡི་རགས་དང་ཕྲ་བའི་ལུས་སེམས་གཉིས། །གཅིག་གིས་བྱ་
བ་བྱེད་ཚེ་ཅིག་ཤོས་གཉིས། །བག་ལ་ཞ་ཞིང་ཤིན་ཏུ་ཕྲ་བ་ཡི། །རླུང་སེམས་
ཚོགས་ཙམ་གདགས་གཞི་ཕྲ་མོ་རུ། །བྱས་ནས་གཉུག་མའི་གང་ཟག་འཇོག་
པར་གསུངས། ། ཕྲ་བའི་རླུང་སེམས་བཞིན་ལག་རྣམ་ཅན་དུ། །ལངས་པ་
གཞི་ལའང་ཡོད་དེ་རྨི་ལམ་ལུས། ཁྱད་པར་ཅན་དང་བར་དོའི་ལུས་ལྟ་བུ།
།དེས་ན་སྒྱུ་མའི་ལུས་ཀྱི་སྒྲུབ་གཞི་ནི། །མི་ཤིགས་སྲོག་འཛིན་ཤིན་ཏུ་ཕྲ་བ་
ཉིད། །སྒྱུ་ལུས་འགྲུབ་ལ་བསྒོམ་པས་ལུས་ཕྲ་རགས། །འབྱེད་ནུས་དགོས་
ཏེ་བར་དོ་འགྲུབ་ལ་ཡང་། །ལས་ཉོན་དབང་གིས་ཕྲ་རགས་འབྱེད་དགོས་
ཕྱིར། །གྲོང་འཇུག་སོགས་ཀྱིས་ཕྲ་རགས་འབྱེད་ནུས་ཀྱང་། །ཡིད་ངོའི་
ལྷ་སྐུ་ཙམ་སྟེ་རྡོར་བཟླས་ཀྱིས། །རླུང་སེམས་ཙམ་ཉིད་ལྷ་སྐུ་འགྲུབ་པའི་
མཆོག །ཕྱི་ནང་སྲོག་རྩོལ་ལ་བརྟེན་ཀུན་རྟོག་རླུང་། །འཆི་རིམ་ཇི་བཞིན་

སྙིང་གར་ཐིམ་པ་ཡི། །སེམས་དབེན་མཐར་ཐུག་དཔེ་ཡི་འོད་གསལ་གྱི།
།བཞོན་པའི་རླུང་གིས་ཉེར་ལེན་སེམས་ཀྱིས་རྐྱེན། །བྱས་པ་ལ་བརྟེན་ཕུང་
པོ་རྙིང་པ་ལས། །གོ་ས་ལོགས་སུ་སྒྱུ་ལུས་གྲུབ་པ་དེ། ཁྱད་པར་བཅོ་ལྔར་
ལྡན་ཏེ་སྔར་བཤད་པའི། །རླུང་སེམས་ཙམ་ལས་བྱུང་བ་རྒྱུའི་ཁྱད་པར། །དེ་
ཡི་ལུགས་ལྡོག་ཉེར་ཐོབ་དང་མཉམ་དུ། །གྲུབ་པ་དུས་དང་རྣལ་འབྱོར་བཞེད་
དབང་གིས། །དྷཱ་ཏིའི་དབུས་ཀྱི་ཐིག་ལེའི་ཕྱི་དང་ནང་། །ཅི་རིགས་པར་
ལྡང་གནས་ཀྱི་ཁྱད་པར་ཏེ། །འདི་ལ་མཁས་པའི་བཞེད་ཚུལ་དུ་མ་ཡོད།
།རླུང་སེམས་ཙམ་ལུས་དྭངས་ཤིང་ཐོགས་མེད་པ། །ངོ་བོ་དང་ནི་སྒྲུབ་གཞིའི་
རང་མདོག་ལྟར། །དཀར་བ་ཁ་དོག་སོ་སོའི་ཞལ་ཕྱག་སོགས། །དབྱིབས་
དང་སྒྱུ་ལུས་མ་ཐོབ་སོ་སྐྱེ་ཡིས། །མངོན་སུམ་མི་མཐོང་མཐོང་ཚུལ་ཁྱད་
པར་དང༌། །འཇིག་རྟེན་གྲངས་མེད་སྣང་བའི་འོད་ཟེར་དང་། །དབང་
ཤེས་ཡན་ལག་རླུང་ལྔའི་ལོངས་སྤྱོད་ལྡན། །འོད་གསལ་ངང་ནས་འཕེནཾ་
པའི་སྟོབས་ཀྱིས་འགྲུབ། །མཚན་དཔེ་ནམ་མཁའ་མཛོད་བརྙེས་སངས་རྒྱས་
ལས། །དབང་ཐོབ་ཚེ་འདིར་འཚང་རྒྱ་ཡོན་ཏན་ཁྱད། །སྐྱ་སོགས་བཅུ་
གཉིས་ཀྱིས་མཚོན་དཔེའི་ཁྱད་པར། །བདག་བྱིན་རླབས་དང་ཀུན་རྫོབ་བདེན་
པ་དང་། །རྡོ་རྗེའི་སྐུ་སོགས་ཀྱིས་བརྗོད་རྣམ་གྲངས་ཁྱོད། །བདག་གི་གདགས་

གཞི་ཕྲ་བའི་རླུང་སེམས་ཉིད། །ལྷ་སྐུར་བྱིན་གྱིས་བརླབས་པས་དེ་ལྟར་དུ།
།བརྗོད་སོགས་ངེས་པའི་ཚིག་དང་ལུས་དེ་ཉིད། །གྲུབ་ནས་དོན་གྱི་འོད་གསལ་
བར་གནས་ཤིང་། །དེ་ནས་མཁའ་ལ་འཇའ་བཞིན་དག་འགྱུར་བ། །ཡུན་
ཚད་ཁྱད་པར་རྣམས་ཏེ་དེ་དག་ལས། །དཔེ་ཡིས་མཚོན་ཚུལ་སྒྱུ་མའི་ལུས་
དེ་ནི། །ཡན་ལག་ཉིང་ལག་དབང་པོ་ཀུན་ཚང་ཡང་། །རླུང་སེམས་ཙམ་
ལས་མེད་པ་སྒྱུ་མ་བཞིན། །གདུལ་བྱ་གར་ཡོད་ཁྱབ་པས་ཆུ་ཟླ་འདྲ། །ཤ་
རུས་སོགས་བྲལ་གྲིབ་མའམ་མིག་ཡོར་བཞིན། །སྐད་ཅིག་གཡོ་བར་སྣང་
བ་སྨུག་རྒྱུ་བཞིན། །རགས་པའི་ལུས་ལས་ཟུར་དུ་ཕྱེ་བ་ཡི། །རླུང་སེམས་
ཙམ་ལུས་རྨི་ལམ་ལུས་ལྟ་བུ། །རྣམ་སྨིན་ལུས་དང་རྒྱུད་གཅིག་གཏོགས་
ན་ཡང་། །གཞན་དུ་སྣང་བ་བྲག་ཆ་ལྟ་བུ་དང་། །རྟེན་དང་བརྟེན་པ་མཉམ་
རྫོགས་དྲི་ཟའི་གྲོང་། །གཅིག་དང་དུ་མར་སྣང་བ་མིག་འཕྲུལ་འདྲ། །ཐོགས་
མེད་ཁ་དོག་མ་འདྲེས་འཇའ་ཚོན་བཞིནཾ། །རྣམ་སྨིན་ཕུང་པོའི་ནང་གནས་
སྤྲིན་གསེབ་གློག །སྟོང་ལས་ཐོལ་གྱིས་བྱུང་བ་ཆུ་བུར་འདྲ། །ཡན་ལག་
སོགས་རྫོགས་མེ་ལོང་གཟུགས་བརྙན་བཞིན། །དེ་དག་སློབ་པའི་སྒྱུ་ལུས་
མཚོན་ཚུལ་ཏེ། །མི་སློབ་ལ་སྦྱོར་དྲུག་པ་བཅུ་པའི་དཔེ། །དེ་ཡི་སྐབས་
བསྟན་སྦྱོར་བར་གསལ་སྒྲོན་གསུངས། །ལུས་རྙིང་འབྲེལ་བ་ཆད་ཀྱང་འཇུག་

སྲིད་ཕྱིར། །དག་པའི་སྒྱུ་ལུས་ལ་ཡང་སྦྱོར་ཚུལ་དཔྱད། །དེ་དག་འབྲེལ་
བར་བསྲེ་བའི་གདམས་པ་ལ། །རྨི་ལམ་གདམས་པའི་ཁུངས་སུ་སྤྱོད་བསྡུས་
ལས། །དྲིས་ལན་ཚུལ་གྱིས་གསུངས་པའི་དོན་དྲིལ་ན། །གཉིད་དུས་རགས་
པ་ཉེར་ལྔ་སྣང་མཆེད་བཅས། །རིམ་བཞིན་སྟོང་ཆེན་ཉེར་ཐོབ་ཏུ་འདུས་
ཤིང་། །དེ་ཡང་སྙིང་གར་འདུས་པས་གཉིད་འཐུག་རིང་། །གཉིད་ཀྱི་འོད་
གསལ་བཞོན་པའི་རླུང་གཡོས་ཏེ། །རྨི་ལམ་ལུས་ཀྱིས་ཡུལ་གཞན་ཕྱིན་ནས་
ཀྱང་། །སྔ་མའི་ལུས་དང་འབྲེལ་བ་མ་ཆད་པས། །སླར་ཡང་འཇུག་ཅིང་
སད་རྨི་རྒྱུད་གཅིག་པས། །རྨི་ལམ་བཟང་ངན་འབྲས་བུ་སད་དུས་མྱོང་། །སད་
རྨི་བདེན་རྫུན་ཁྱད་མེད་སྒྱུ་འདྲར་མཚུངས། །བསྲེ་བ་དངོས་ལ་གཞི་དང་
བསྐྱེད་རིམ་པའི། །ལོངས་སྐུར་ཆོས་སྐུ་སྔོན་དུ་འགྲོ་དགོས་བཞིན། །རྨི་
ལམ་ལུས་ལའང་གཉིད་ཀྱི་འོད་གསལ་ནི། །སྔོན་དུ་འགྲོ་བ་དགོས་ཕྱིར་རྨི་
ལམ་གྱི། །བསྲེ་བའི་སྔོན་དུ་གཉིད་ཀྱི་བསྲེ་བ་བསྒོམ། །གཉིད་ཀྱི་ཏིང་ངེ་
འཛིན་ལ་རླུང་དབུ་མར། །ཐིམ་དང་མ་ཐིམ་གཉིས་ལས་སྔ་མ་ནི། །སྣ་
བུག་རྒྱུ་བ་ཆད་ཅིང་སྟོང་པ་བཞི། །མྱོང་སྟོབས་ངེས་ནུས་གཉིད་ཀྱི་འོད་གསལ་
དངོས། །དེ་བསྐྱེད་ཐབས་ནི་གཉིད་དང་སྔར་བཤད་པའི། །སྲོག་རྩོལ་གསུམ་
ལས་དང་པོ་གཉིས་བསྒོམ་པ། །སྦྲགས་ཏེ་སྟོང་བཞི་དྲངས་ནས་བདེ་སྟོང་

སྦྱོར། །གཉིད་ཀྱི་འོད་གསལ་འདུན་སྟོབས་ཀྱིས་འཛིན་པར། །གཉིད་དུས་
སྟོང་བཞི་འདྲེན་པའི་འདུན་པ་སྦྱངས། །སྙིང་གར་དམིགས་རྟེན་གསལ་བར་
སེམས་བཟུང་ནས། །གཉིད་དུ་འགྲོ་བ་གོམས་པས་ངེས་ནུས་འགྱུར། །ཆེས་
འཐུག་གཏན་མི་འབྱུང་དང་མང་སད་པའི། །འཐུག་འབྱམས་སྟོང་འབྱམས་
སད་འབྱམས་གེགས་སེལ་དགོས། །ཐབས་མཁས་ལམ་གྱིས་ཟིན་པས་ཆེས་
མྱུར་ཞིང་། །སད་པའི་དུས་ཀྱི་སྟོང་བཞིའི་རྟོགས་པ་འཕེལ། །འཆི་དུས་
སྟོང་བཞི་ངེས་ནས་དགེ་སྦྱོར་ནུས། །དེ་དག་ཆེད་དུ་གཉིད་ཀྱི་བསྲེ་བ་བསྒོམ།
།རྨི་ལམ་རླུང་སྟོབས་འཛིན་ལ་རླུང་དབུ་མར། །ཐིམ་པའི་གཉིད་ཀྱི་འོད་གསལ་
བཞོན་པའི་རླུང་། །གཡོ་བར་རྩོམ་དང་གཡོས་པའང་ངེས་པའི་སྟེང་། །རྨི་
ལམ་ལྷ་སྐུར་ལྡང་བའི་འཕེན་པ་བཅས། །ལྷ་སྐུར་ལྡང་ནུས་འདུན་སྟོབས་
ཀྱིས་འཛིན་པར། །སྣང་བ་རྨི་ལམ་ལྟ་བུར་བལྟ་བ་དང་། །རྨི་ལམ་འཛིན་
པའི་འཕེན་པ་རྒྱུན་ཆགས་དང་། །གཉིད་དུ་འགྲོ་ཁར་མགྲིན་པའི་རྩ་འཁོར་
དབུས། །དམིགས་རྟེན་ཕྲ་བར་སེམས་བཟུང་སྟོབས་ཀྱིས་འཛིན། །འཆི་
དང་བར་དོའི་བསྲེ་བར་གཉིས་ཡོད་པའི། །དང་པོ་ཚེ་འདིར་སེམས་དབེན་
རྟོགས་ཐོབ་ཅིང་། །སྤྱོད་པ་མ་བྱུང་བར་དོར་འཚང་རྒྱ་དེས། །འཆི་ཚེ་
རྡོར་བཟླས་རིལ་འཛིན་རྗེས་གཞིག་གི །སྡུད་རིམ་གང་རུང་བྱས་པས་འཆི་

བ་དང་། །ལམ་གྱི་འོད་གསལ་བསྲེས་ནས་འོད་གསལ་དེས། །སྤྱོད་པའི་
དོད་ཐུབ་དེ་ཡི་རླུང་སེམས་ལས། །སྒྱུ་མའི་སྐུར་ལྡང་རགས་པའི་ལུས་བཟུང་
ནས། །རྟེན་དེར་འཚང་རྒྱ་བར་དོར་འཚང་རྒྱའི་ཚུལ། །དབང་ཐོབ་དམ་
བསྲུང་ལམ་མ་བསྒོམ་པའམ། །བསྒོམས་ཀྱང་བསྐྱེད་རིམ་ལུས་དབེན་ངག་
དབེན་གསུམ། །གང་རུང་ཐོབ་ལ་སེམས་དབེན་མ་ཐོབ་པས། །བསྲེ་བའི་
སྒོ་ནས་སྐྱེ་གནས་མཆོག་བཟུང་སྟེ། །སྐྱེ་བ་བརྒྱུད་ནས་འཚང་རྒྱ་དེ་ལྟ་བུའི།
།བསྲེ་བ་བསྡུ་ན་སྐུ་གསུམ་བསྲེ་བ་གསུམ། །ཕྱེ་ན་སད་གཉིད་འཆི་དུས་བསྲེ་
བ་དགུ །རྟོགས་པའི་མཐོ་དམན་དང་བསྟུན་ཉམས་སུ་ལེན། །གོང་འོག་
སོ་སོའི་དམིགས་རིམ་ཞིབ་པར་ནི། ཁྲིད་ཡིག་རྣམས་དང་བླ་མའི་ཞལ་ལས་
ཤེས། །མདོ་ལམ་གྲངས་མེད་གསུམ་གྱི་ཚོགས་ཀྱི་དོད། །རིམ་པ་གསུམ་
པའི་སྒྱུ་ལུས་སྔོན་སོང་ནས། །དོན་གྱི་འོད་གསལ་ཉོན་སྒྲིབ་ཀུན་ལྷན་གཉིས།
།ཅིག་ཆར་སྤོང་བའི་ནུས་པ་མཐུ་ཅན་གྱུར། །སྒྱུ་ལུས་འོད་གསལ་བཅུག་
པའི་ཕྲ་བའི་རླུང་། །ཟག་མེད་རླུང་གྱུར་གཟུགས་སྐུའི་ཉེར་ལེན་བྱེད། །དེ་
འདྲའི་སེམས་དེ་ཟག་མེད་སེམས་གྱུར་ནས། །ཆོས་སྐུའི་ཉེར་ལེན་བྱེད་ཅིང་
དེ་འདྲའི་ལམ། །ཆིག་དྲིལ་བསྐྱངས་པས་ཤེས་སྒྲིབ་ཕྲ་མོ་ཡང་། །སྤོང་
ལ་མྱུར་ཞིང་མཉམ་གཞག་རྒྱུན་རིང་ཡང་། །རྗེས་ཐོབ་བསོད་ནམས་ཚོགས་

ལ་བསྐུལ་མི་དགོས། །འོད་གསལ་གདམས་པ་ཉན་ཚེ་སློབ་དཔོན་ལ། །ཕྱི་
ནང་གསང་མཆོད་མཚན་ཕྱེད་ཤེར་དབང་དངོས། །ཐོ་རངས་གསོལ་བཏབ་
འོད་གསལ་གདམས་པ་འབོགས། །ཟླ་ཉི་སྲོད་ཀྱི་སྨག་འདས་ཐོ་རངས་དུས།
།མངོན་དུ་བྱས་པའི་ལྡོག་ཆོས་ཕྱིའི་མངོན་བྱང་། །སྣང་མཆེད་ཐོབ་གསུམ་
འདས་དུས་མངོན་བྱས་པའི། །ལྡོག་པས་ནང་གི་མངོན་བྱང་ཆུབ་ཏུ་འཇོག
སྒྱུ་ལུས་པ་དེས་འོད་གསལ་བསྐྱེད་ཕྱིར་དུ། །ལུས་ཙམ་རིལ་བོར་སྡུད་པའི་
རིལ་འཛིན་དང་། །སྣོད་བཅུད་བསྡུས་རྗེས་རང་ལུས་འོད་གསལ་དུ། །གཞིག་
པའི་བསམ་གཏན་གཉིས་དང་རང་ཉིད་ཀྱི། །སྒོ་གསུམ་འགྲོ་བ་ཀུན་གྱི་སྒོ་
གསུམ་དང་། །དབྱེར་མེད་སེམས་དཔའ་དགུ་བརྩེགས་རྣལ་འབྱོར་སོགས།
།ཕྱི་ནང་ཐབས་ཀྱིས་འོད་གསལ་མངོན་དུ་བྱེད། །དེ་ཚེ་མ་དག་སྒྱུ་ལུས་འགག་
པ་དང་། །ལྷན་སྐྱེས་བདེ་བས་སྟོང་ཉིད་མངོན་སུམ་རྟོགས། །བླ་མེད་མཐོང་
ལམ་དང་ནི་ས་དང་པོ། །ཐོབ་དང་བདེན་འཛིན་ཀུན་ལྷན་དངོས་གཉེན་གྱི།
།བར་ཆད་མེད་ལམ་སྐྱེས་རྣམས་དུས་མཉམ་འབྱུང་། །དེ་དང་སློབ་དང་
མི་སློབ་ཟུང་འཇུག་རྣམས། །ཐོག་མར་ཐོབ་པའི་དུས་ལ་ཐོ་རངས་དགོས།
།འོད་གསལ་མངོན་བྱེད་ཙམ་ལ་དུས་མ་ངེས། །ཕར་ཕྱིན་རང་ལམ་ཙམ་
གྱིས་སྣང་གསུམ་གྱི། །གཉིས་སྣང་ཕྲ་མོ་སྤོང་བར་མི་ནུས་ལ། །མ་རིག་

བག་ཆགས་ལས་བསྐྱེད་ཡིད་ལུས་ཀྱིས། །གཟུགས་སྐུའི་ཉེར་ལེན་རྒྱུ་ཡང་
མི་ནུས་པས། །ཤེས་སྒྲིབ་ཕྲ་མོ་སྤོང་དང་ཟག་མེད་ཀྱི། །རླུང་ལས་དག་
པའི་སྒྱུ་ལུས་འགྲུབ་པ་ནི། །དོན་གྱི་འོད་གསལ་ལ་ལྟོས་དེའི་ཕྱིར་ན། །མདོ་
ལམ་ས་བཅུའི་སྲིད་པ་ཐ་མ་པ། །རིམ་པ་འདི་ནས་འཇུག་དགོས་དེའི་ཚུལ་
ནི། །རྒྱལ་བུ་དོན་གྲུབ་མི་གཡོའི་ཏིང་འཛིན་ལས། །ཕྱོགས་བཅུའི་རྒྱལ་
བས་སེ་གོལ་སྒྲས་བསླངས་ཏེ། །མཚན་ཕྱེད་ཤེར་དབང་དངོས་བསྐུར་འོད་
གསལ་བསྐྱེད། །དེ་ལས་དག་པའི་སྒྱུ་མར་བཞེངས་པ་ན། །ཟུང་འཇུག་
གདམས་པ་བསྟན་ནས་ཚིག་དབང་བསྐུར། །ཐོ་རངས་མི་སློབ་ཟུང་འཇུག་
ཐོབ་པའི་ཚུལ། །བསྟན་བཞིན་གཞན་ལའང་གོ་བར་བྱ་བར་གསུངས། །དེ་
འདྲ་རང་ལམ་དོར་ནས་སྔགས་ལམ་ལ། །ཞུགས་པ་མ་ཡིན་སྣོན་པ་བཏབ་
པ་ཙམ། །བུམ་གསང་མ་སོང་ཤེར་དབང་བསྐུར་བ་དང་། །བསྐྱེད་རིམ་
མ་སོང་རྫོགས་རིམ་ཐོབ་པ་དང་། །འོད་ཟུང་ཐོབ་ལ་རིམ་པ་དང་པོ་གསུམ།
།སྔོན་དུ་འགྲོ་མི་དགོས་རྣམས་འདིའི་དམིགས་བསལ། །བདེན་གཉིས་དབྱེར་
མེད་རྫོགས་རིམ་འགྲུབ་ཚུལ་ནི། །འོད་གསལ་དེ་ཡི་རླུང་གི་ཉེར་ལེན་ལས།
།སྐྱ་ལུས་གྲུབ་ཚེ་ཟུང་འཇུག་ཐོག་མར་ཐོབ། །དེ་ཚེ་ཉོན་སྒྲིབ་སྤངས་པའི་
རྣམ་གྲོལ་ལམ། །ཐོབ་དང་རྒྱུད་ལྡན་གང་ཟག་དགྲ་བཅོམ་འགྱུར། །འཁོར་

བ་ཇི་སྲིད་རིགས་འདྲ་མི་འཆད་པའི། །རྡོ་རྗེའི་སྐུ་དངོས་ཐོབ་རྣམས་དུས་
མཉམ་འབྱུང་། །ཟུང་འཇུག་དེ་ཉིད་ཉོན་སྒྲིབ་སྤངས་པ་དང་། །དག་པའི་
སྒྱུ་ལུས་ཟུང་དུ་འཇུག་པས་ན། །སྤངས་པ་ཟུང་འཇུག་ཅེས་བྱ་དེ་ཉིད་ཀྱིས།
།སླར་ཡང་དོན་གྱི་འོད་གསལ་མངོན་བྱས་ཚེ། །སྒྱུ་ལུས་འོད་གསལ་དུས་
གཅིག་ཚོགས་པ་ཡི། །རྟོགས་པ་ཟུང་འཇུག་ཐོབ་ཅིང་དེ་ལྟ་བུའི། །རིམ་
གཉིས་ལམ་གྱི་བོགས་འབྱིན་སྤྱོད་པ་ནི། །ལམ་འདིའི་བདེ་ཆེན་ཡེ་ཤེས་བསྐྱེད་
པ་ལ། །ཞུ་བདེ་འདྲེན་ཕྱིར་བྱང་སེམས་རྒྱས་དགོས་ཤིང་། །དེ་ལ་ཕྱི་ནང་
འདོད་ཡོན་ལོངས་སྤྱོད་དགོས། །དེ་ཕྱིར་ཟབ་མོར་མོས་ལ་ཆགས་བཅས་
བསྟན། །ཆགས་སྡང་ལམ་བྱེད་ཡོད་ལ་གཏི་མུག་ཀྱང་། །ཉོན་མོངས་གཞན་
དང་མཚུངས་ལྡན་འཇུག་པའི་ཕྱིར། །དེ་དག་ལམ་བྱེད་སྒོ་ནས་བཏགས་
སུ་རུང་། །ཆགས་སྡང་གནང་ཡང་གཏི་མུག་དེ་དག་དང་། །མཚུངས་
ལྡན་འབྱུང་བས་ཉོན་མོངས་གཞན་གནང་བའི། །ཞར་བྱུང་མ་གཏོགས་སྒོས་
སུ་གནང་བ་མེད། །འདོད་ཆགས་ལས་སྐྱེས་བདེ་སྟོང་ཡེ་ཤེས་ཀྱིས། །ཆགས་
དང་འཛིན་སྟངས་འགལ་བས་སྤོང་མིན་ཡང་། །དེ་རྒྱུ་བདེན་འཛིན་ཟད་
པར་བྱས་པ་ཡིས། །འབྲས་བུ་འདོད་ཆགས་ཟད་པར་བྱེད་པ་སྟེ། །ཤིང་
ལས་སྐྱེས་པའི་སྲིན་བུས་ཤིང་ཟད་བཞིན། །ལམ་དུ་བྱེད་རྒྱུ་འདོད་ཆགས་

དངོས་ཡིན་ཀྱང་། །ཐབས་ལ་མཁས་པས་ཟིན་དང་མ་ཟིན་ལས། །ཐར་
དང་འཁོར་བའི་རྒྱུར་འགྱུར་ཀེ་ཏ་ཀའི། །མེ་ཏོག་སྤོས་གླང་དང་ནི་གླང་ཕལ་
གྱིས། །ཟོས་པའི་བྲུན་རྣམས་རིམ་བཞིན་གླ་རྩི་དང་། །ལྕི་བར་འགྱུར་པའི་
དཔེ་དང་སྦྱར་ནས་གསུངས། །རྟེན་གྱི་སྒོ་ནས་རིམ་གཉིས་སྤྱོད་པ་གཉིས།
།རེ་རེ་ལ་ཡང་སྤྲོས་བཅས་ལ་སོགས་གསུམ། །དུས་ཀྱི་སྒོ་ནས་དབང་དང་
ལམ་དུས་གཉིས། །ཕྱི་མར་སྔར་མེད་གསར་དུ་ཐོབ་ཕྱིར་དང་། །ཐོབ་
ཟིན་བོགས་འབྱིན་གཉིས་དང་ཕྱི་མ་ལ། །བསྐྱེད་རིམ་པ་ཡིས་ཐུན་མོང་དངོས་
གྲུབ་ཕྱིར། །སེམས་དབེན་པ་ཡིས་སྒྱུ་ལུས་སྒྱུ་ལུས་པས། །རིམ་པ་བཞི་
པ་སློབ་པའི་ཟུང་འཇུག་པས། །མི་སློབ་ཟུང་འཇུག་ཐོབ་ཕྱིར་བྱེད་རྣམས་
ཡོད། །ལས་རྒྱ་འདྲ་འབག་ཆས་གོས་སོགས་ཡོད་ཅིང་། །བརྡ་དང་བརྡ་
ཡི་ལན་སོགས་དང་བཅས་པ། །སྤྲོས་བཅས་སྤྱོད་དང་ལས་རྒྱ་སོགས་ཡོད་
ལ། །བརྡ་སོགས་དང་བྲལ་སྤྲོས་མེད་སྤྱོད་པ་སྟེ། །འདི་ལ་རྒྱས་འབྲིང་བསྡུས་
པ་གསུམ་དུ་ཡོད། །དེ་དག་ཚེ་ན་རིག་མའི་འདོད་ཡོན་ལ། །སྤྱད་དེ་བདེ་
སྟོང་ཏིང་འཛིན་རྩེ་གཅིག་བསྒོམ། །ཤིན་ཏུ་སྤྲོས་མེད་སྤྱོད་པ་བྱེད་པ་པོ། །རྒྱལ་
སྲིད་སོགས་དང་ཐུན་མོང་དངོས་གྲུབ་ཀྱང་། །དོན་དུ་མི་གཉེར་ཡོ་བྱད་ཏིལ་
འབྲུ་ཙམ། །རང་དོན་མི་འཆང་རྫོགས་རིམ་རྣལ་འབྱོར་པས། །བྷུ་སུ་ཀུ་

ཡི་སྒྲས་བསྟན་ཟ་ཉལ་དང་། །བཤང་གཅིར་འགྲོ་ལས་བྱ་བ་གཞན་ཀུན་
སྤངས། །སྙིང་ག་ནས་བྱུང་ཡེ་རྒྱུར་སྙོམས་འཇུག་ཅིང་། །གཉིད་ཀྱི་འོད་
གསལ་ཉིན་མཚན་ཁོར་ཡུག་སྐྱོང་། །དེ་ལྟར་རིམ་གཉིས་བོགས་འབྱིན་སྤྱོད་
པར་བཅས། །བསླབས་པའི་འབྲས་བུ་མཆོག་ཐུན་དངོས་གྲུབ་གཉིས། ཁྱད་
པར་སྔར་བཤད་སློབ་པའི་ཟུང་འཇུག་པས། །སྤྱོད་པ་རྣམ་གསུམ་ཅི་རིགས་
སྤྱོད་བྱེད་ཅིང་། །མཉམ་རྗེས་དགེ་སྦྱོར་བསྐྱངས་པས་འབྲས་བུ་ཡི། །མཚན་
མ་དབང་ཕྱུག་ཡོན་ཏན་སོགས་ཐོབ་ནས། །ཐོ་རངས་ཕྱི་ནང་ཐབས་ཀྱིས་
དྲངས་པ་ཡི། །རྒྱུན་མཐའི་འོད་གསལ་སྐད་ཅིག་དང་པོ་དེས། །ཤེས་སྒྲིབ་
ཕྲ་ཞིང་ཕྲ་བའི་དངོས་གཉེན་བྱེད། །སྐད་ཅིག་གཉིས་པ་ཡེ་ཤེས་ཆོས་ཀྱི་སྐུ།
།ལོངས་སྤྱོད་རྫོགས་པའི་སྐུ་དང་ཟུང་འཇུག་པའི། ཁ་སྦྱོར་ཡན་ལག་བདུན་
ལྡན་སྐུ་ཐོབ་སྟེ། །སྤྲུལ་སྐུ་བྱེ་བ་ཐེར་འབུམ་འགྱེད་པ་སོགས། །སྐུ་བཞིའི་
གོ་འཕང་ཅིག་ཆར་མངོན་གྱུར་ཏེ། །དག་པ་གཉིས་ལྡན་དབྱིངས་ལས་གཡོ་
མེད་པར། །ནམ་མཁའ་ཇི་སྲིད་འགྲོ་བའི་དོན་ལ་གཞོལ། །རིམ་གཉིས་
ལམ་ལ་ས་ལམ་འབྱེད་ཚུལ་ནི། །ས་ཡི་འཇོག་ཚུལ་རྒྱུད་ལས་མང་གསུངས་
ཀྱང་། །རང་ལུགས་ཨབྷའི་ཞབས་ཀྱི་བཞེད་པ་ལྟར། །འཕགས་པ་སློབ་
པའི་ས་དགུ་བཅུ་པ་ལ། །བཅུ་པ་ཙམ་དང་དེ་ཡི་ཁྱད་པར་ལམ། །དེ་ཡི་

བར་ཆད་མེད་པའི་ལམ་དང་བཅས། །ཕྱི་མ་གཉིས་ལ་དཔེ་མེད་ས་དང་ནི།
།ཡེ་ཤེས་ལྡན་གྱི་ས་ཞེས་བྱ་བར་གསུངས། །དེ་སྟེང་ཀུན་ཏུ་འོད་དེ་བཅུ་གསུམ་
དང༌། །མོས་སྤྱོད་ས་བསྣན་བཅུ་བཞིར་གསུངས་པའང་ཡོད། །རིམ་པ་
བཞི་པའི་འོད་གསལ་ས་དང་པོས། །ཉོན་སྒྲིབ་ཐམས་ཅད་ཅིག་ཆར་སྤངས་
བྱས་ཏེ། །སློབ་པའི་ཟུང་འཇུག་སྒོམ་ལམ་ས་དགུ་པོ། །བདེ་སྟོང་ཡེ་ཤེས་
ཆུང་འབྲིང་ཆེ་བ་དགུས། །ཤེས་སྒྲིབ་སྐོར་དགུར་ཕྱེ་ནས་སྤོང་བའམ། །ཅིག་
ཆར་སྤོང་བའི་བཞེད་ཚུལ་གཉིས་སུ་ཡོད། །གཞན་ཡང་དབང་ལ་ས་རུ་འཇོག་
ཚུལ་དང་། །དབྱེ་བསྡུའི་དབང་གིས་རྣམ་གྲངས་མང་གསུངས་ཤིང་། །དོད་
ཐུབ་སྦྱར་ན་ཐོག་མར་སྨིན་བྱེད་དུ། །བསྒོམ་པའི་བསྐྱེད་རིམ་ས་བདུན་མན་
དང་སྦྱོར། །བསྐྱེད་རིམ་ཕྲ་རགས་མཐར་ཕྱིན་ས་བརྒྱད་པ། །སྣོད་བཅུད་
དག་པའི་རྣམ་རོལ་དུ་བལྟ་བས། །ཞིང་དག་སྦྱོར་བར་ཆོས་མཐུན་སྒོ་ནས་
སྦྱར། །ངག་དབེན་ངག་གི་རྩ་བ་རླུང་དུལ་བས། །དགུ་པར་སོ་རིག་ཐོབ་
དང་ཆོས་མཐུན་སྦྱར། །སེམས་དབེན་རྒྱ་ལུས་བཅུ་པའི་དོད་ཐུབ་སྟེ། །ལུས་
ཀྱི་བག་ཆགས་བཟང་པོར་བསྒྱུར་ནུས་ཤིང་། །འོད་ཟེར་ཆེན་པོའི་དབང་
བསྐུར་ཐོབ་པ་བཞིན། །རླུང་སེམས་ལྷ་སྐུར་བསྒྱུར་དང་སངས་རྒྱས་ལས།
།དབང་བསྐུར་ཐོབ་པའི་ཆོས་མཐུན་སྒོ་ནས་སྦྱར། །འོད་ཟུང་བཅུ་པའི་དཀྱིལ་

སྨད་དང་སྦྱར་ཏེ། །ཚོགས་རྫོགས་སྒྲིབ་པ་སྤོང་བའི་མཐུ་ཆེ་ཞིང་། །ལམ་
གཞན་གསར་དུ་སློབ་མི་དགོས་པར་མཚུངས། །ཐུན་མོང་ལམ་སྦྱངས་དབང་
ཐོབ་བསྐྱེད་རིམ་ལ། །བསླབ་པས་མྱོང་བ་སྣ་ཟིན་སྐྱེས་པ་ནས། །བསྒོམ་
པས་རླུང་རྣམས་དབུ་མར་ཐིམ་པ་ཡི། །བདེ་སྟོང་དངོས་སུ་འདྲེན་མི་ནུས་
པའི་བར། །བླ་མེད་རང་གི་ལམ་གྱི་ཚོགས་ལམ་སྟེ། །དེ་འདྲའི་རྟོགས་པ་
སྐྱེས་ནས་རྫོགས་རིམ་དུ། །འཕོས་པར་འཇོག་ཀྱང་དབང་རྣོན་བསྐྱེད་རིམ་
པར། །རླུང་ཐིམ་ཞུ་བདེས་སྟོང་ཉིད་རྟོགས་པ་སོགས། །རྫོགས་རིམ་རྟོགས་
པ་ཡིན་ཀྱང་གང་ཟག་དེས། །བསྐྱེད་རིམ་བསྒོམ་པའི་སྐབས་ཡིན་དེའི་ཕྱིར་
ན། །བསྐྱེད་རིམ་པ་རུ་འཇོག་གམ་དཔྱད་པར་བྱ། །དེ་ནས་བདེ་བས་སྟོང་
ཉིད་མངོན་སུམ་དུ། །མ་རྟོགས་སྒྱུ་ལུས་ཚུན་ཆད་སྦྱོར་ལམ་སྟེ། །དབེན་
གསུམ་སྒྱུ་ལུས་དྲོད་རྩེ་བཟོད་མཆོག་སྦྱོར། །དོན་གྱི་འོད་གསལ་ཐོབ་ནས་
ཟུང་འཇུག་གི །གཙོ་བོ་རྟོགས་པ་ཟུང་འཇུག་མ་ཐོབ་བར། །མཐོང་བའི་
ལམ་དང་དེ་ནས་མི་སློབ་པའི། །ཟུང་འཇུག་མ་ཐོབ་བར་དུ་སྒོམ་ལམ་དང་།
།མི་སློབ་ཟུང་འཇུག་རྡོ་རྗེ་འཛིན་པའི་ས། །མི་སློབ་ལམ་སྟེ་ཕར་ཕྱིན་ཐེག་
པ་ཡི། །བཅུ་གཅིག་ཀུན་ཏུ་འོད་དང་དོན་གཅིག་གསུངས། །དེ་དག་རྒྱུད་
ཀྱི་རྒྱལ་པོ་འདུས་པའི་ལམ། །འཕགས་ལུགས་རིམ་ལྔའི་བགྲོད་ཚུལ་རགས་

ཙམ་སྟེ། །བླ་མེད་རྒྱུད་སྡེ་གཞན་གྱི་རྫོགས་རིམ་རྣམས། །ངོ་བོ་བྱེད་ལས་
དོད་ཐུབ་ཅི་རིགས་པས། །རིམ་པ་ལྔ་ཡི་ལམ་དུ་འདུས་པར་གསུངས། །བྱེ་
བྲག་ཡེ་ཤེས་ཞབས་ལུགས་འདུས་པ་ཡི། །རྫོགས་པའི་རིམ་པ་ཐིག་ལེ་བཞི་
རིམ་ཞེས། །མི་ཤིགས་གསང་བ་སྔགས་དང་དེ་ཁོ་ནའི། །ཐིག་ལེའི་རྣལ་
འབྱོར་བཞི་ལས་དང་པོ་གཉིས། །ཐིག་ལེའི་རྣལ་འབྱོར་ཡིན་ལ་གསུམ་པ་
ནི། །རླུང་གི་རྣལ་འབྱོར་ཡིན་ཞིང་དེ་དག་གིས། །རླུང་དང་ཐིག་ལེ་ལས་
རུང་བྱས་པ་ལས། །ཐིག་ལེ་བཞི་པས་སྙིང་གའི་མི་ཤིགས་པར། །རླུང་
དང་བྱང་སེམས་ཐིམ་ལས་འོད་གསལ་དང་། །ཡེ་ཤེས་སྐུ་སོགས་སྒྲུབ་པའི་
རིམ་པ་སྟེ། །དགའ་བ་བཞི་ཡི་རིམ་པ་ཞེས་ཀྱང་གྲགས། །དཔལ་འཛིན་
གྱིས་མཛད་གཤེད་དམར་རྫོགས་རིམ་ལམ། །རྣལ་འབྱོར་བཞི་ཡི་རིམ་པ་
ཞེས་གྲགས་པ། །དམར་ནག་འཇིགས་བྱེད་གསུམ་གར་སྦྱར་གསུངས་བཞིན།
།སྔགས་དང་དམ་ཚིག་དབྱིབས་ཀྱི་རྣལ་འབྱོར་དང་། །རྣམ་དག་ཡེ་ཤེས་
རྣལ་འབྱོར་རྣམ་བཞི་ལས། །དང་པོ་ལ་གཉིས་སྔགས་ཀྱི་གཞིའི་རྣལ་འབྱོར།
།ལྟེ་བར་གནད་བསྣུན་རྗེས་གཞིག་སྡུད་རིམ་དང༌། །འབར་འཛག་དགའ་
བཞི་བསྐྱེད་ཅིང་རྗེས་ཐོབ་ཏུ། །གང་སྣང་བདེ་སྟོང་རོལ་པར་བལྟ་བ་ཡི། །ལུས་
དབེན་དོད་ཐུབ་ཡིན་ཞིང་རྡོར་བཟླས་དང་། །བུམ་ཅན་ལ་སོགས་རླུང་གི་

རྣལ་འབྱོར་གྱིས། །རྩ་མདུད་འགྲོལ་བྱེད་སྔགས་ཀྱི་རྣལ་འབྱོར་དངོས། །ངག་
དབེན་དོད་ཐུབ་ཡིན་ལ་ཕྱི་ནང་གི །ཐབས་ལ་བརྟེན་ནས་སེམས་དབེན་མཐར་
ཐུག་གི །དམ་ཚིག་རྣལ་འབྱོར་འགྲུབ་ཅིང་དེ་ལས་ཀྱང་། །དབྱིབས་ཀྱི་
རྣལ་འབྱོར་སྒྱུ་མའི་སྐུར་བཞེངས་ཏེ། །རྣམ་དག་ཡེ་ཤེས་རྣལ་འབྱོར་འོད་
གསལ་དང་། །ཟུང་འཇུག་འགྲུབ་ཚུལ་འདུས་པའི་ལམ་དང་འདྲ། །མ་
རྒྱུད་བདེ་མཆོག་ལཱུ་ཨི་པ་ཡི་ལུགས། །རྫོགས་རིམ་རྣལ་འབྱོར་ཆེན་པོ་ཞེས་
གྲགས་པ། །ཐོག་མར་ལྟེ་བའི་སྤྲིན་སྒྱུར་སེམས་གཏད་པས། །འབར་འཛག་
བདེ་ཆེན་འདྲེན་ཞིང་དེ་ཉིད་ལས། །རྡོ་རྗེའི་བཟླས་པས་རྩ་རླུང་ལས་རུང་
བྱེད། །རྗེས་གཞིག་རིམ་པས་འོད་གསལ་ཕྱག་རྒྱ་ཆེ། །བསམ་གྱིས་མི་
ཁྱབ་བདེན་གཉིས་རྫོགས་རིམ་འགྲུབ། །དྲིལ་བུ་ལུགས་ཀྱི་རྫོགས་རིམ་རིམ་
པ་ལྔ། །རང་བྱིན་རླབས་དང་སྣ་ཚོགས་རྡོ་རྗེ་ཡི། །རིམ་པ་རླུང་དང་ཐིག་
ལེའི་རྣལ་འབྱོར་དང་། །ཕྱག་རྒྱ་བཞིར་བརྟེན་དགའ་བཞི་བསྐྱེད་པ་ནི། །ནོར་
བུ་འགེངས་པའི་རིམ་པ་ཞེས་བྱ་ཞིང་། །ནང་གི་འབར་འཛག་ཛ་ལནྡྷ་རའི་
རིམ། །དེ་དག་སྒོ་ནས་འོད་གསལ་བསམ་མི་ཁྱབ། །མངོན་དུ་བྱེད་ཅིང་
བདེན་གཉིས་རྫོགས་རིམ་འདྲ། །དེ་དག་གིས་མཚོན་རང་རང་རྒྱུད་དང་
ནི། །ཚད་ལྡན་གྲུབ་ཆེན་རྣམས་ཀྱིས་བཀྲལ་བའི་སྲོལ། །ཕ་མའི་རྒྱུད་ཀྱི་

ལམ་སྲོལ་མང་མཆིས་ཀྱང་། །རིམ་པ་དང་པོའི་རྣལ་འབྱོར་སྒྲུབ་ཐབས་
ཆིངས། །མི་འདྲ་ཀུན་ཀྱང་སྐུ་གསུམ་ལམ་འཁྱེར་གྱི། །སྒོ་ནས་རྫོགས་
རིམ་སྐྱེ་བའི་སྨིན་བྱེད་དུ། །འགྲོར་མཚུངས་དགོས་པའི་སྒོ་ནས་གནད་གཅིག་
འབབ། །དེ་བཞིན་ལུས་ལ་གནད་དུ་བསྣུན་པའི་སྒོ། །འདྲ་མིན་མན་ངག་
རིམ་པ་ཐམས་ཅད་ཀྱང་། །རླུང་རྣམས་མ་ལུས་དབུ་མར་སྡུད་པའི་ཐབས།
།མི་འདྲའི་དམིགས་པའི་འཕྲུལ་འདེགས་ཁྱད་པར་ཙམ། །ཀུན་ཀྱང་སེམས་
དབེན་མཐར་ཐུག་འོད་གསལ་ལས། །སྒྱུ་མའི་སྐུ་སོགས་རིམ་པ་ཕྱི་མ་རྣམས།
།འགྲུབ་པའི་ལག་རྗེས་དུས་འཁོར་ལམ་མ་གཏོགས། །བླ་མེད་ལམ་གྱི་སྲོལ་
ཀུན་འདྲ་བར་གསུངས། །
༈ དུས་ཀྱི་འཁོར་ལོའི་ལམ་ལ་ཕྱི་རོལ་ཀྱི། །གཟའ་སྐར་དུས་སྦྱོར་
འཇིག་རྟེན་རྣམ་བཞག་དང་། །སྐྱེས་བུའི་ལུས་ཀྱི་རྩ་རླུང་ཐིག་ལེ་ཡི། །གནས་
ཚུལ་གཉིས་ལ་ཕྱི་ནང་དུས་འཁོར་ཞེས། །ལམ་འདིའི་སྦྱང་གཞི་ཡིན་པས་
གཏན་ལ་འབེབས། །དེ་དག་སྦྱོང་བྱེད་གཞན་གྱི་དུས་འཁོར་ལོ། །དབང་
དང་རིམ་པ་གཉིས་ཀྱི་རྣལ་འབྱོར་ཏེ། །རྒྱུད་དང་འགྲེལ་པའི་ལེའུ་ལྔས་རིམ་
བཞིན་བསྟན། །སྣོད་རུང་བྱིས་པ་ལྟར ༨ཇུག་དབང་བདུན་གྱིས། །བསྐྱེད་
རིམ་བསྒོམ་དང་ཐུན་མོང་དངོས་གྲུབ་དབང་། །མཆོག་དབང་བཞི་ཡིས་

རྫོགས་རིམ་བསྙེན་སྒྲུབ་བཞིར། །དབང་ཞིང་རྡོ་རྗེ་བཞི་ཡི་ས་བོན་འཇོག
།སྤྱི་དང་སོ་སོའི་དམ་ཚིག་བརྟུལ་ཞུགས་སོགས། །ལེགས་བསྲུང་རིམ་གཉིས་
མན་ངག་ཐོབ་བྱས་ཏེ། །རིམ་པ་དང་པོའི་བསྙེན་པ་ཉེར་སྒྲུབ་དང་། །སྒྲུང་
པ་སྒྲུབ་ཆེན་ཡན་ལག་རིམ་བཞིན་དུ། །དཀྱིལ་འཁོར་རྒྱལ་མཆོག་ལས་ཀྱི་
རྒྱལ་མཆོག་དང་། །ཐིག་ལེའི་རྣལ་འབྱོར་ཕྲ་མོའི་རྣལ་འབྱོར་རྣམས། །སྔོན་
དུ་རྣམ་ཐར་སྒོ་བཞིའི་ཏིང་ངེ་འཛིན། །སྐད་ཅིག་གཅིག་ལ་མངོན་པར་བྱང་
ཆུབ་པ། །འཆི་སྲིད་སྦྱོང་བར་བྱེད་པའི་རྣལ་འབྱོར་དང་། །རྒྱལ་མཆོག་
གཉིས་དང་རྣལ་འབྱོར་ཕྱི་མ་གཉིས། །རྣམ་པ་ལྔ་དང་ཉི་ཤུས་བྱང་ཆུབ་དང་།
།སྒྱུ་འཕྲུལ་དྲ་བས་མངོན་བྱང་ཆུབ་ཚུལ་དུ། །བསྒོམ་པས་སྣོད་བཅུད་ཕུང་
ཁམས་སྐྱེ་མཆེད་སོགས། །སྦྱོང་ཞིང་རྫོགས་རིམ་སྐྱེ་བའི་དགེ་རྩ་སྨིན། །སྣོད་
བཅུད་ཐ་མལ་སྣང་ཞེན་ཟིལ་མནན་ཏེ། །ཟབ་གསལ་གཉིས་མེད་གསལ་
སྣང་ང་རྒྱལ་བསྒྲུབ། །ཐ་མལ་བར་དོའི་སྲིད་པ་སྦྱོང་བ་ཡང་། །སྐྱེ་འཆིའི་
སྲིད་པ་སྦྱོང་བའི་རྣལ་འབྱོར་གྱིས། །འགྲུབ་ཕྱིར་བར་དོ་ལོངས་སྐུའི་ལམ་
འཁྱེར་ནི། །ལོགས་སུ་མ་གསུང་གཞི་ཡི་བར་དོ་ཡང་། །སྲིད་པར་སྐྱེ་དང་
འཆི་བའི་རིམ་པར་འདུ། །གྲོལ་བྱེད་རྫོགས་རིམ་རྡོ་རྗེའི་རྣལ་འབྱོར་ལ་
།གཞི་ཡི་གནས་ཚུལ་ལམ་བགྲོད་རིམ་པ་དང་། །འབྲས་བུ་མངོན་དུ་བྱེད་

ཚུལ་རྣམ་པ་གསུམ། །རྩ་ལ་དབུ་མ་ལྗང་ཁུ་ནམ་མཁའི་ཁམས། །གཙོ་
བོར་རླུང་འབབ་སྒྲ་གཅན་རྩ་ཞེས་བྱ། །གཡས་གཡོན་རོ་མ་ཁྲག་འབབ་མེ་
ཁམས་དམར། །རྐྱང་མ་ཆུ་ཁམས་དཀར་པོ་ཁུ་བ་འབབ། །ལྟེ་བ་མན་ཆད་
དབུ་མ་ཡེ་ཤེས་ཁམས། །སྔོན་པོ་དུས་མེའི་རྩ་འམ་དུད་ཅན་མ། །གཙོ་
བོར་ཁུ་བ་འབབ་ཅིང་རྟགས་རྩེར་ཟུག །རྐྱང་མ་དབུས་འཁྱོག་རླུང་ཁམས་
ལུག་གི་རྩོ། །ནག་པོ་རྟགས་ཀྱི་རྩེར་ཟུག་དྲི་ཆུ་འབབ། །རོ་མ་གཡོན་འཁྱོག་
ས་ཁམས་དམར་སེར་ཅན། །བཤང་སྒོར་ཟུག་ཅིང་གཙོ་བོར་བཤང་བ་འབབ།
།དེ་དག་རྩ་ཆེན་དྲུག་ཡིན་རྩ་འཁོར་ལ། །གཙུག་ཏོར་དཔྲལ་མགྲིན་སྙིང་
ག་ལྟེ་གསང་དུ། །རྩ་འདབ་རིམ་བཞིན་བཞི་དང་བཅུ་དྲུག་དང་། །སོ་གཉིས་
བརྒྱད་དང་རེ་བཞི་སོ་གཉིས་རྣམས། །རོ་རྐྱང་ཕུག་ནས་དབུ་མར་ཟུག་སྟེ་
གནས། །སོར་བསམ་གཉིས་ཀྱི་སྐབས་སུ་སྤྱི་བོ་དང་། །སྲོག་རྩོལ་རྗེས་
དྲན་སྐབས་སུ་ལྟེ་བ་དང་། །འཛིན་པར་རྩ་འཁོར་དྲུག་ཀ་ཏིང་འཛིན་སྐབས།
།དྷཱ་ཏིའི་ཡར་མར་སྣ་ཀུན་གནད་དུ་བསྣུན། །རླུང་བཅུའི་གྲངས་ཙམ་གཞན་
དང་མཐུན་ན་ཡང་། །རྩ་བ་ཡན་ལག་རླུང་གི་ཐ་སྙད་མེད། །སྲོག་ཐུར་
སྙིང་གའི་རྩ་འཁོར་སྟེང་འོག་གནས། །སྐྱེ་ཞིང་གནས་ལ་རྒྱུ་ཚེ་རིམ་པ་བཞིན།
།རྩ་འཁོར་ཡན་མན་རྩ་གསུམ་ནང་དུ་རྒྱུ། །ཤར་དང་ཤར་ལྷོར་མཉམ་གནས་

རུས་སྦལ་དང་། །ལྷོ་དང་ལྷོ་ནུབ་གྱེན་རྒྱུ་རྩངས་པ་དང་། །བྱང་དང་བྱང་
ཤར་ཁྱབ་བྱེད་ལྷ་སྦྱིན་དང་། །ནུབ་དང་ནུབ་བྱང་ཀླུ་དང་ནོར་ལས་རྒྱལ།
།སྙིང་གའི་རྩ་འདབ་རྣམས་སུ་སྐྱེ་ཞིང་གནས། །རྒྱུ་ཚེ་ལུས་ཀྱི་རྩ་གནས་ཐམས་
ཅད་དུ། །ཡུར་བར་ཆུ་དྲངས་བཞིན་དུ་ཁྱབ་པར་རྒྱུ། །ཞག་རེར་རྩ་འདབ་
དང་ནི་སྣ་བུག་གི །འཕོ་བ་བཅུ་གཉིས་བྱེད་དེ་ལྟེ་བ་ཡི། །བར་སྐོར་རྩ་འདབ་
བཅུ་དྲུག་གྱེས་པ་ལས། །མཚམས་ཀྱི་རྩ་བཞི་སྟོང་པར་བྱས་པའི་ལྷག །ས་
ཆུ་མེ་རླུང་ནམ་མཁའ་ཡེ་ཤེས་ཀྱི། །རླུང་དྲུག་གཡས་གཡོན་འབྱུང་ལྡོག་
བཅུ་གཉིས་སུ། །འཕོ་ཐེབས་རེ་རེར་སྟོང་དང་བརྒྱད་བརྒྱ་རེ། །བསྡོམས་
པས་ཉི་ཁྲི་ཆིག་སྟོང་དྲུག་བརྒྱ་རྒྱུ། །འཕོ་མཚམས་རེ་རེར་ང་དྲུག་བཞི་ཆ་
རེ། །དབུ་མར་རྒྱུ་བ་བསགས་པས་ཞག་གཅིག་ལ། །དྲུག་བརྒྱ་དོན་ལྔ་དབུ་
མ་ནས་རྒྱ་ཡང་། །འཕོ་བ་ཟུར་དུ་མི་འཇོག་དེ་ལྟ་བུའི། །དབུ་མའི་རླུང་
ལ་ཡེ་ཤེས་རླུང་ཞེས་བྱ། །དཔྲལ་མགྲིན་སྙིང་ག་ལྟེ་བ་རྣམས་དང་ནི། །ལྟེ་
བ་གསང་གནས་ནོར་བུའི་དབུས་དང་རྩེར། །སད་རྨི་གཉིད་འཇུག་བཞི་པའི་
གནས་སྐབས་རྣམས། །བསྐྱེད་པའི་ཐིག་ལེ་གནས་ཤིང་དེ་དག་ལ། །སྐུ་
དང་གསུང་ཐུགས་ཡེ་ཤེས་ཐིག་ལེའང་ཟེར། །དེ་ལྟར་འཇོག་པའི་རྒྱུ་མཚན་
བྱེད་ལས་ནི། །སད་དུས་ལུས་ཀྱི་སྟོད་རླུང་དཔྲལ་བ་དང་། །སྨད་ཀྱི་རླུང་

རྣམས་ལྟེ་བའི་ཐིག་ལེར་འདུ། །དེ་ཚེ་འཁྲུལ་སྣང་སྣ་ཚོགས་འཆར་བར་
བྱེད། །གཉིད་དུས་སྟོད་སྨད་རླུང་རྣམས་མགྲིན་གསང་དུ། །འདུ་ཞིང་རྨི་
ལམ་དང་ནི་སྨྲ་བརྗོད་ཀྱི། །རྒྱུ་བྱེད་གཉིད་འཐུག་དུས་སུ་སྟོད་སྨད་རླུང་།
།སྙིང་ག་དང་ནི་ནོར་བུའི་ཐིག་ལེར་འདུ། །གཉིད་འཐུག་རྒྱུན་རིང་དྲན་པ་
མི་གསལ་བྱེད། །སྙོམས་འཇུག་དུས་སུ་ལྟེ་བ་ནོར་བུའི་རྩེར། །བྱང་སེམས་
སོན་པས་དགའ་བ་ལྷག་པར་བསྐྱེད། །ལྟེ་བའི་ཐིག་ལེ་གཅིག་སྟེང་སད་པ་
དང་། །བཞི་པའི་གནས་སྐབས་གཉིས་བསྐྱེད་ནུས་པ་ཡོད། །ཐིག་ལེ་བེམ་
པོའི་ངོ་བོར་སིམ་ཚུལ་གྱིས། །གནས་པའི་རླུང་སེམས་ཕྲ་བ་དེ་དག་རྣམས།
།སྒྲིབ་པའི་བག་ཆགས་བསྒོ་བའི་གཞི་ཡིན་ཞིང་། །དེ་ལས་ཉོན་མོངས་ཤེས་
བྱའི་སྒྲིབ་སོགས་སྐྱེ། །སད་པའི་ཐིག་ལེའི་སྟེང་གི་འཁྲུལ་སྣང་རྣམས། །སྦྱངས་
ནས་སྣང་ཙམ་སྟོང་གཟུགས་སྐུ་རུ་འགྱུར། །རྨི་ལམ་འཁྲུལ་སྣང་མ་དག་
བརྗོད་པ་སྦྱངས། །བརྗོད་པ་ཙམ་ཞིག་གཞོམ་མེད་སྒྲ་རུ་འགྱུར། །གཉིད་
འཐུག་ཐིག་ལེའི་མི་གསལ་སྒྲིབ་སྦྱངས་ནས། །མི་རྟོག་པ་ཙམ་ཟག་མེད་ཡེ་
ཤེས་འགྱུར། །བཞི་པའི་ཐིག་ལེའི་སྟེང་གི་འཛག་བདེ་སྤངས། །བདེ་ཙམ་
མཆོག་མི་འགྱུར་གྱི་བདེ་བར་འགྱུར། །སྦྱོང་བྱེད་སོར་བསམ་རྗེས་དྲན་ཆ་
གཅིག་གིས། །སད་པའི་སྒྲིབ་སྦྱོང་སྲོག་འཛིན་རྨི་ལམ་དང་། །རྗེས་དྲན་

ཕྱོགས་གཅིག་དང་ནི་ཏིང་འཛིན་གྱིས། །གཉིད་འཐུག་བཞི་པའི་ཐིག་ལེའི་
སྟེང་གི་སྒྲིབ། །སྦྱངས་ཏེ་སྤྲུལ་ལོངས་ཆོས་སྐུ་ཡེ་ཤེས་སྐུ། །སྐུ་དང་གསུང་
ཐུགས་ཡེ་ཤེས་རྡོ་རྗེ་འགྲུབ། །ལམ་གྱི་དངོས་གཞི་སྦྱོར་བ་ཡན་ལག་དྲུག་
།སོར་བསམ་གཉིས་ཀྱིས་སྟོང་གཟུགས་མ་གྲུབ་པ། །གསར་དུ་སྒྲུབ་ཅིང་
གྲུབ་ཟིན་བརྟན་བྱེད་པས། །གཟུགས་སྒྲུབ་ཡན་ལག་ཅེས་བྱ་སྲོག་འཛིན་
གཉིས། །རོ་རྐྱང་རླུང་རྣམས་དབུ་མར་བཙུད་བྱས་ཏེ། །གཡོ་མེད་འཛིན་
པས་སྲོག་སྒྲུབ་ཡན་ལག་དང་། །རྗེས་དྲན་མི་འགྱུར་བདེ་བའི་ཉེ་རྒྱུ་དང་།
ཏིང་འཛིན་མི་འགྱུར་བདེ་བ་དངོས་ཡིན་པས། །བདེ་བ་སྒྲུབ་དང་གྲུབ་པའི་
ཡན་ལག་ཟེར། །ཉིས་ཚན་གསུམ་རིམ་ཐོག་མ་བར་དང་ནི། །ཐ་མར་
དགེ་བའི་རྣལ་འབྱོར་ཞེས་ཀྱང་བྱ། །ཡན་ལག་དྲུག་གི་ལམ་རྣམས་སྒོམ་
པའི་ཚུལ། །ཡབ་རྗེས་རྡོ་རྗེའི་མགུར་དུ་བཞེས་པ་ནི། །སོ་སོར་སྡུད་དང་
བསམ་གཏན་ཡན་ལག་གིས། །ཨ་ཝ་དྷུ་ཏིའི་ཡར་སྣར་སྲོག་སྡུད་ཤེས། །སྒྲ་
གཅན་ལམ་ནས་རླུང་སྔགས་མི་ཕྱེད་པའི། །ལྷུན་གྱིས་གྲུབ་པའི་ཟབ་མོའི་
རྡོར་བཟླས་ཤེས། །བུམ་པ་ཅན་གྱིས་སྲོག་དང་ཐུར་སེལ་གཉིས། །དབུ་
མའི་ནང་དུ་ཁ་སྦྱོར་བྱེད་ཚུལ་ཤེས། །འཛིན་པས་ཐིག་ལེ་ལ་ནི་སྲོག་ཞུགས་
པས། །དག་པའི་སྐུ་ལ་སྤྲོ་དང་བསྡུ་བ་ཤེས། །རྗེས་དྲན་སྟོང་གཟུགས་ཕྱག་

རྒྱའི་ཆུ་སྐྱེས་ཀྱིས། །མི་འགྱུར་བདེ་བ་ཆེན་པོ་འདྲེན་ཚུལ་ཤེས། །དེ་ཕྱིར་
ལུགས་འདི་དུས་འཁོར་ཚུལ་སྨྲ་བ། །ལུགས་གཞན་དག་ལས་ཁྱད་པར་
འཕགས་པ་སྟེ། །དེ་ལྟར་མི་ཤེས་དུས་འཁོར་ཚུལ་སྨྲ་བ། །དེ་དག་ཆུ་ནང་
ཤར་བའི་ཟླ་གཟུགས་བཞིན། །ཞེས་གསུངས་དོན་བཞིན་ཐོག་མར་སོར་
སྡུད་ནི། །འདུས་པ་སོགས་ནས་བཤད་དང་མི་འདྲ་བར། །དབང་ཤེས་
ཡུལ་ལ་འཇུག་པའི་བཞོན་པའི་རླུང་། །དབུ་མར་སྡུད་ཅིང་འགོག་པས་སོར་
སྡུད་ཟེར། །གཡས་གཡོན་རླུང་རྣམས་དབུ་མར་འཛུད་བྱེད་དངོས། །སྲོག་
རྩོལ་ཡིན་ཞིང་དེ་སྔོན་སོར་བསམ་གྱིས། །དབུ་མ་སྦྱངས་ཏེ་རླུང་རྣམས་རང་
ཤུགས་ཀྱིས། །དབུ་མར་འཇུག་པར་རྩོམ་པ་འགྲོ་དགོས་གསུངས། །གནས་
ནི་མཚན་དང་ཉིན་མོའི་དབྱེ་བ་ཡིས། །མུན་ཁང་དང་ནི་རི་རྩེ་སོགས་སུ་
བསྒོམ། །ལུས་གནད་ལྡན་པས་རྩ་གསུམ་འཁོར་ལོ་དྲུག །གསལ་བཏབ་
དབུ་མའི་ཡར་སྣའི་སྨིན་མཚམས་སུ། །ལྟ་ལྟངས་དབང་པོའི་བྱེད་བཅིངས་
དང་བཅས་པས། །ཡིད་མིག་རླུང་གསུམ་རྩེ་གཅིག་མཉམ་བཞག་པས། །ངེས་
དང་མ་ངེས་སྣ་ཚོགས་རྟགས་འཆར་ཞིང་། །དབང་པོའི་རླུང་རྣམས་དབུ་
མར་ཞུགས་པའི་རྟགས། །སྣ་བུག་རླུང་གཉིས་མཉམ་རྒྱུ་ཤེད་མཚུངས་དང་།
།གནས་རྟགས་སྣ་བུག་རླུང་གི་རྒྱུ་བ་འཆད། །ཐིམ་རྟགས་རུས་སྦལ་རྩངས་

པ་ལྷ་སྦྱིན་དང་། །ནོར་ལས་རྒྱལ་དང་མཉམ་གནས་གྱེན་རྒྱུ་དང་། ཁྱབ་
བྱེད་ཀླུ་སྲོག་ཐུར་སེལ་ཐིམ་པ་ཡིས། །དུ་བ་སྨིག་རྒྱུ་མཁའ་སྣང་མར་མེ་འབར།
།ཆེར་འབར་ཟླ་བ་ཉི་མ་སྒྲ་གཅན་གློག །ཐིག་ལེ་སྔོན་པོ་ཡུངས་འབྲུ་ཙམ་
འཆར་ཞིང་། །དེ་ནང་རེ་ཁ་ནག་པོ་སྐུ་ཚད་ཙམ། །དབུས་སུ་སྟོང་གཟུགས་
རྡོར་སེམས་ཡབ་ཡུམ་སྐུ། །ཐོག་མར་འཆར་ཞིང་མཚན་མོའི་རྣལ་འབྱོར་
ལ། །བོགས་འདོན་ཆེད་དུ་ཉིན་མོའི་རྣལ་འབྱོར་བསྒོམ། །དེ་གཉིས་གནས་
སོགས་མ་གཏོགས་དམིགས་རྣམ་འདྲ། །དེ་ལྟར་བསྒོམས་པས་དུ་བ་སྨིག་
རྒྱུ་དང་། །མཁའ་སྣང་མར་མེ་འབར་འདྲའི་མཚན་རྟགས་བཞི། །འབར་
དང་ཟླ་ཉི་སྒྲ་གཅན་མཆོག་གི་ཆ། །ཐིག་ལེ་སྔོན་པོ་དང་བཅས་ཉིན་རྟགས་
དྲུག །རྫོགས་པར་ཤར་རྗེས་སྔར་སྨོས་སྟོང་གཟུགས་སྐུ། །ནམ་འདོད་
ཚེ་ན་འཆོར་བ་བྱུང་བའི་ཚེ། །སོར་སྡུད་རྣལ་འབྱོར་འབྱོངས་ཤིང་བསམ་
གཏན་ནི། །དེ་ལ་རྩེ་གཅིག་མཉམ་པར་འཇོག་པས་བཏགས། །གནས་དང་
འདུག་སྟངས་དམིགས་རྣམ་སྔར་བཞིན་དུ། །གོམས་པས་སྟོང་གཟུགས་ཐིག་
ལེའི་ཕྱི་ནང་དུ། །སྟོང་གཟུགས་ངེས་མེད་སྣ་ཚོགས་འཆར་བ་རྣམས། །དུས་
འཁོར་ཡབ་ཡུམ་སྐུར་བསྒྱུར་གཅིག་ལ་གཅིག །ཐིམ་མཐར་རྩ་བའི་སྟོང་
གཟུགས་སྐུར་བསྡུས་པར། །ང་རྒྱལ་གསལ་སྣང་བསྒོམ་པ་བསམ་གཏན་

དངོས། །སྟོང་གཟུགས་དེ་ལ་ང་རྒྱལ་འཕོས་པ་དང་། །རེག་མཐོང་མཚན་
མ་རྙེད་ཚེ་བསམ་གཏན་འབྱོངས། །རྟོག་དཔྱོད་ལ་སོགས་བསམ་གཏན་
ཡན་ལག་ལྔ། །སྟོང་གཟུགས་སྐུ་ལ་རགས་དང་ཞིབ་ཏུ་དཔྱོད། །སེམས་
དང་ལུས་ཀྱི་ཤིན་སྦྱངས་ལས་བྱུང་བའི། །ཡིད་ཤེས་དབང་ཤེས་འཁོར་གྱི་
བདེ་བ་གཉིས། །དགའ་བདེ་གཉིས་དང་སེམས་རྩེ་གཅིག་པ་འོ། །སྲོག་རྣམས་
དབུ་མར་སྡུད་པའི་སྲོག་རྩོལ་ལ། །གཞན་རྣམས་སྔར་དང་འདྲ་ཞིང་སྟོང་
གཟུགས་ཀུན། །འདུས་པའི་བདག་ཉིད་དེ་དང་རང་ཉིད་ཀྱི། །རླུང་སེམས་
དབྱེར་མེད་ང་རྒྱལ་བཞག་བྱས་ནས། །ལྷ་ཡི་སྐུ་དང་ཡི་གེ་ཕྲེང་རྡོག་དང་།
།རླུང་རྣམས་ཕྲེང་ཐག་ཚུལ་གྱིས་དཔྲལ་བ་ནས། །ནང་དུ་འཇུག་པ་ཨོཾ་དང་
གནས་པ་ཧཾ། །སླར་ཡང་དཔྲལ་བར་ལྡང་བ་ཨཱའི་གདངས་སུ། །ཤར་
ལ་ཉན་པའི་ཚུལ་གྱིས་རྡོར་བཟླས་སློབ། །གོམས་པས་འཇུག་ལྡང་ཇེ་ཐུང་
གནས་ཡུན་རིང་། །འབྱོངས་ཚེ་གནས་པ་འབའ་ཞིག་ཏུ་འགྲོ་ཞིང་། །རླུང་
གདངས་རྡོ་རྗེ་གསུམ་གྱི་ཡི་གེར་འཆར། །སྐུ་དེ་ལྟེ་བར་དྲངས་ཏེ་སྟེང་འོག་
གི །རླུང་རྣམས་བསྟིམ་པའི་སྲོག་ཐུར་ཁ་སྦྱར་གྱི། །བུམ་ཅན་བསྒོམས་
པས་རྟགས་སོགས་སྔར་བཞིན་འཆར། །འབྱུང་ལྡོག་དགའ་བཞི་དྲངས་ཏེ་
བདེ་སྟོང་སྦྱར། །ལྡང་ཚེ་སྟོང་གཟུགས་ཡབ་ཡུམ་སྐུ་རུ་བཞེངས། །རླུང་

བཅུའི་ཁ་དོག་མ་འདྲེས་སོ་སོ་རུ། །མངོན་སུམ་མཐོང་ཚེ་བུམ་ཅན་བརྟན་
པ་ཐོབ། །དབུ་མའི་ནང་དུ་རླུང་རྣམས་གཡོ་མེད་དུ། །འཛིན་པར་བྱེད་པ་
འཛིན་པའི་ཡན་ལག་ལ། །སྔར་བཞིན་སྟོང་གཟུགས་ལྟེ་བར་གནས་པ་དེ།
།གསང་ལྟེ་སྙིང་མགྲིན་དཔྲལ་བ་གཙུག་ཏོར་གྱི། །རྩ་འཁོར་ལྟེ་བར་དྲངས་
ཏེ་སྲོག་ཐུར་བསྲེ། །འབར་འཛག་བདེ་སྟོང་སྦྱོར་སོགས་གོམས་བྱས་པས།
།ལྟེ་བའི་རྩ་འཁོར་དབུས་ཀྱི་ཐིག་ལེའི་ནང་། །སྟོང་གཟུགས་ཡབ་ཡུམ་དངོས་
སུ་ལྡང་ནུས་པར། །གྱུར་ཚེ་འཛིན་པའི་རྣལ་འབྱོར་བརྟན་པ་ཐོབ། །དེ་
འདྲའི་སྐུ་དེ་རྗེས་སུ་དྲན་བྱེད་པའི། །རྗེས་དྲན་རྣལ་འབྱོར་ལ་ནི་སྔར་བཞིན་
དུ། །རྩ་འཁོར་དྲུག་དང་སླར་ཡང་ལྟེ་བའི་དབུས། །རླུང་སེམས་བྱང་སེམས་
སྟོང་གཟུགས་དབྱེར་མེད་དུ། །བསྒོམ་ཞིང་ལྡང་ཚེ་སྟོང་གཟུགས་ཡབ་ཡུམ་
ནི། །ནུས་མ་བརྒྱད་དང་བཅས་པའི་སྐུར་ལྡང་བའི། །འཕེན་པ་དང་བཅས་
མཉམ་པར་བཞག་པ་ལས། །རྟགས་བཅུ་དྲངས་མཐར་རེ་ཁ་ནག་པོའི་དབུས།
།དུས་འཁོར་ཡབ་ཡུམ་ནུས་མ་བརྒྱད་བཅས་པའི། །སྐུ་རུ་དངོས་སུ་བཞེངས་
ཤིང་དེའི་རྟགས་སུ། །གཏུམ་མོའི་མེ་འོད་ལུས་ཀྱི་ཕྱི་ནང་ཁྱབ། །བ་སྤུའི་
སྒོ་ནས་འོད་ལྔ་དཔག་མེད་འཕྲོ། །རི་རབ་རྡུལ་མཉམ་སྟོང་གཟུགས་ཕྱག་
གྱར་སྦྱོར། །དུ་སོགས་རྟགས་རྣམས་གོང་འཕེལ་སོང་བ་ནི། །ནུས་མ་བརྒྱད་

དུ་གྱུར་དང་མཉམ་པར་སྦྱོར། །ཡན་ལག་དང་པོ་བཞི་ཡིས་གཟུགས་དང་
སྲོག །འདོད་དགུར་དབང་བའི་མཐུ་དང་ལྡན་གྱུར་པས། །རྗེས་དྲན་སྐབས་
འདིར་མི་འགྱུར་བདེ་བའི་རྟེན། །སྟོང་གཟུགས་ཡབ་ཡུམ་སྐུ་རུ་དངོས་བཞེངས་
ཏེ། །མི་འགྱུར་བདེ་སྟོང་སྦྱོར་བའི་རྣལ་འབྱོར་སྐྱོང་། །རྗེས་དྲན་པ་ལ་
དབང་པོའི་རིམ་པ་གསུམ། །ལྟེ་བའི་དབུས་ཀྱི་སྟོང་གཟུགས་ཡབ་ཡུམ་གཉིས།
།མཉམ་སྦྱོར་བདེ་ཆེན་འདྲེན་པར་འདྲ་བ་ལ། །དབང་རྣོན་སྟོང་གཟུགས་
ཙམ་དང་དབང་འབྲིང་གིས། །ཡེ་རྒྱ་བསྟེན་ཅིང་རྟུལ་པོས་ལས་རྒྱའང་བསྟེན།
།དེ་ལྟར་བསྒོམས་པས་མཆོག་མི་འགྱུར་གྱི་བདེ། །སྐད་ཅིག་དང་པོ་ཐོབ་
ཚེ་རྗེས་དྲན་བརྟན། །ལུགས་འདིར་སོར་སྡུད་རྟགས་བཅུ་རྫོགས་པའི་མཐར།
།སྟོང་གཟུགས་སྣང་བ་གསར་དུ་བསྒྲུབས་པ་དེ། །རིམ་གྱིས་སྦྱངས་པས་
འབྲས་བུ་སྟོང་གཟུགས་སྐུར། །བཞེངས་པས་སྒྱུ་མའི་སྐུ་ཡི་དོད་ཐུབ་པས།
།གཞི་ལ་ཡོད་པའི་ཕྲ་བའི་རླུང་སོགས་ལས། །བསྒྲུབ་པའི་སྦས་རྒྱུད་ལམ་
དང་ཚུལ་མི་འདྲ། །རྗེས་དྲན་གྱིས་བསྒྲུབ་སྟོང་གཟུགས་མཉམ་སྦྱོར་བའི།
།མི་འགྱུར་བདེ་ལ་རྩེ་གཅིག་ཞུགས་པ་ཡི། །ཏིང་ངེ་འཛིན་གྱི་རྣལ་འབྱོར་
བསྒོམ་ཚུལ་ལ། །དབང་པོའི་རིམ་པས་ཕྱི་ཡི་ཕྱག་རྒྱ་ལ། །ལྟོས་དང་མི་
ལྟོས་སྔར་དང་འདྲ་བར་གསུངས། །རང་ཉིད་ལྷར་གསལ་རྩ་དང་འཁོར་

ལོ་སོགས། །སྔར་བཞིན་གསལ་བའི་ལྟེ་བའི་རྩ་འཁོར་དབུས། །དངོས་
གནས་ལ་བཞེངས་སྟོང་གཟུགས་ཡབ་ཡུམ་གཉིས། །སྙོམས་འཇུག་རྐྱེན་
གྱིས་དྷུ་ཏིའི་མར་སྣ་ནས། །བྱང་སེམས་དམར་པོ་སྟེང་དང་ཡར་སྣ་ནས།
།དཀར་པོ་འོག་ཏུ་སོང་བ་ཡར་མར་སྣར། །གོ་ས་བཟུང་ནས་འཕོ་མེད་གནས་
པ་ཡི། །མི་འགྱུར་བདེ་བས་སྟོང་ཉིད་རྟོགས་པ་དང་། །མཚན་དཔེས་སྤྲས་
པའི་སྟོང་གཟུགས་ཡབ་ཡུམ་གཉིས། །སྐུ་ཐུགས་ངོ་བོ་གཅིག་པའི་རྣལ་འབྱོར་
སློབ། །མོས་སྤྱོད་སྐབས་སུ་ལྟེ་བའི་སྟོང་གཟུགས་ལྷ། །སྙོམས་འཇུག་རྐྱེན་
གྱིས་བྱང་སེམས་དཀར་དམར་རྡུལ། །སྟེང་འོག་བརྩེགས་པ་སྟོང་དང་བརྒྱད་
བརྒྱ་ཡི། །དབྱེ་བས་མི་འགྱུར་བདེ་བས་སྟོང་པ་ཉིད། །དོན་སྤྱིའི་ཚུལ་གྱིས་
རྟོགས་པའི་ཡེ་ཤེས་དང་། །སྟོང་གཟུགས་སྐུ་གཉིས་ངོ་བོ་གཅིག་ལྟ་བུ། །སྟོང་
དང་བརྒྱད་བརྒྱ་དེ་བཞིན་ངོས་སྐལ་གྱི། །སྤང་བྱ་བཀག་པའི་བརྟགས་མིན་
འགོག་པ་དང་། །རང་གི་ངོས་སྐལ་འཛག་བདེ་མགོ་མནན་པ། །དེར་བརྟེན་
ཡོན་ཏན་ཁྱད་པར་ཐོབ་པ་རྣམས། །སྟོང་དང་བརྒྱད་བརྒྱ་འབྱུང་ཞིང་དེ་
ཡི་ཚེ། །བྱང་སེམས་དཀར་པོས་གསང་གནས་རྩ་འཁོར་ཕྱེད། །སླེབ་པས་
མོས་སྤྱོད་ས་སྟེ་དང་པོའོ། །དེ་བཞིན་སྟེང་འོག་དཀར་དམར་རྡུལ་བརྩེགས་
ནས། །འཕོ་མེད་གནས་ལས་མི་འགྱུར་བདེ་བ་དང་། །བདེ་དེས་སྟོང་ཉིད་

མངོན་སུམ་རྟོགས་པ་དང་། །སྟོང་གཟུགས་སྐུ་ཐུགས་ངོ་བོ་གཅིག་པ་དང་།
།ལས་རླུང་འགག་དང་བེམ་ཆོས་ཟད་པ་དང་། །སྟོང་ཉིད་རྟོགས་དང་མི་
འགྱུར་བདེ་བ་ཡི། །ལྡོག་ཆས་རིམ་བཞིན་བདེན་འཛིན་ས་བོན་དང་། །འཛག་
བདེའི་ཉོན་སྒྲིབ་སྤངས་པའི་བྲལ་བ་དང་། །དེར་བརྟེན་ཡོན་ཏན་སྟོང་དང་
བརྒྱད་བརྒྱ་རེ། །ཐོབ་ཅིང་གསང་བའི་རྩ་འཁོར་གང་བ་ན། །རབ་དགའི་
ས་ཐོབ་དེ་བཞིན་ལྟེ་བ་དང་། །སྙིང་ག་མགྲིན་པ་དཔྲལ་བའི་རྩ་འཁོར་ནི།
།ཕྱེད་དང་ཡོངས་རྫོགས་རིམ་བཞིན་གང་བ་ཡིས། །དྲི་མ་མེད་ནས་ལེགས་
པའི་བློ་གྲོས་བར། །གཙུག་ཏོར་རྩ་འཁོར་ཕྱེད་གང་ཆོས་ཀྱི་སྤྲིན། །མོས་
སྤྱོད་ནས་བགྲང་བཅུ་གཅིག་ས་ཐོབ་པས། །ངོས་སྐལ་ཤེས་སྒྲིབ་སྤངས་པའི་
བྲལ་བ་སོགས། །རང་རང་སྤངས་རྟོགས་ཡོན་ཏན་སྔར་བཞིན་ཐོབ། །དེ་
ནས་བྱང་སེམས་དམར་པོས་གསང་བ་དང་། །དཀར་པོས་གཙུག་ཏོར་རྩ་
འཁོར་རྫོགས་གང་ཚེ། །མི་འགྱུར་བདེ་བ་ཉི་ཁྲི་ཆིག་སྟོང་དང་། །དྲུག་
བརྒྱ་རྫོགས་ཐོབ་བདེ་དེས་སྟོང་པ་ཉིད། །མངོན་སུམ་རྟོགས་དང་སྐུ་ཐུགས་
ངོ་བོ་གཅིག །རང་རང་སྤང་བྱ་བག་ཆགས་བཅས་སྤངས་པའི། །བྲལ་
བའང་དེ་སྙེད་ཐོབ་ཅིང་སྟོང་གཟུགས་དང་། །ཕུང་པོ་རྙིང་པ་རྟེན་དང་བརྟེན་
པ་ཡི། །འབྲེལ་བ་ཆད་ནས་བཅུ་པའི་ཁྱད་པར་ལམ། །བཅུ་གཉིས་ས་ཐོབ་

བེམ་ཆོས་ཀུན་ཟད་དེ། །ཕུང་པོ་རྙིང་པ་མཁའ་ལ་འཇའ་ལྟར་ཡལ། །སྐྱེ་
འཕགས་ས་ཡི་འཇོག་ཚུལ་གཉིས་ཡོད་ཀྱང་། །འདིར་ནི་མཁས་གྲུབ་སྐུ་མཆེད་
བཞེད་བཞིན་བཀོད། །གསུམ་པ་འབྲས་བུ་མངོན་དུ་བྱེད་ཚུལ་ནི། །དེ་ལྟའི་
མཆོག་ཏུ་མི་འགྱུར་བདེ་བ་ཆེ། །ཉི་ཁྲི་ཆིག་སྟོང་དྲུག་བརྒྱའི་སྐད་ཅིག་མ།
།ཕྱི་མའི་བདེ་སྟོང་དབྱེར་མེད་ཡེ་ཤེས་དེ། །རྒྱུན་མཐའི་ཡེ་ཤེས་ཡིན་ཅིང་
དེ་ཉིད་ཀྱི། །སྐད་ཅིག་གཉིས་པར་མི་འགྱུར་བདེ་བ་ཆེ། །རྣམ་མེད་སྟོང་
ཉིད་ཕྱག་རྒྱར་འཁྱུད་པའི་ངང་། །ཇི་སྙེད་ཆོས་ཀུན་མ་འདྲེས་མཁྱེན་པ་དང་།
ཁ་སྦྱོར་བདུན་ལྡན་མཚན་དཔེས་སྤྲས་པའི་སྐུ། །རྣམ་བཅས་སྟོང་གཟུགས་
ཕྱག་རྒྱར་འཁྱུད་པ་གཉིས། །སྐུ་ཐུགས་ངོ་བོ་གཅིག་པའི་ཟུང་འཇུག་ཐོབ།
།སྤྲུལ་སྐུ་བྱེ་བ་ཐེར་འབུམ་ཅིག་ཆར་འགྱེད། །ལྷུན་འགྲུབ་མཛད་པ་འཁོར་
བ་སྲིད་དུ་འཇུག །འདིར་ནི་རང་རེའི་བཀའ་སྲོལ་སྦྱོར་དྲུག་གི །ལམ་གྱིས་
བགྲོད་ཚུལ་ཐོ་ཙམ་བཀོད་པ་སྟེ། །ཐུན་མོང་མིན་པའི་གཞི་ལམ་འབྲས་གསུམ་
གྱི། །རྣམ་བཞག་མཐའ་ཡས་གཞན་དུ་ཤེས་པར་བྱ། །དེ་ལྟར་འཕགས་
ལུགས་རིམ་ལྔ་གཙོར་གྱུར་པའི། །རྡོ་རྗེ་ཐེག་པའི་ས་ལམ་བགྲོད་པའི་ཚུལ།
།ཉུང་བསྡུས་ཚད་ལྡན་མཁས་པའི་གསུང་བཞིན་དུ། །སྐལ་མཉམ་དོན་གཉེར་
ཅན་ལ་ཕན་ཕྱིར་བཀོད། །གྲོགས་དག་སངས་རྒྱས་ལས་ཀྱང་དཀོན་པའི་

ལམ། །རིག་སྔགས་འཆང་གི་ཚུལ་ལུགས་ཤེས་འདོད་ན། །ཚིག་ཕྲེང་ཉུང་
ངུའི་སོར་རྩེ་ཙམ་མིན་པར། །ཡབ་རྗེའི་ལེགས་བཤད་ཟླ་ཤེལ་བལྟ་བར་རིགས།
།གསང་ཆེན་ཆོས་ཚུལ་མཚོ་ལྟར་དཔག་དཀའ་ཞིང་། །བདག་བློ་སྐྱེས་སྦྱངས་
སྟོབས་ཆུང་བརྩོན་པ་ཞན། །དེ་ཕྱིར་འདི་ལ་ནོངས་པའི་ཚོགས་མཆིས་རྣམས།
།བླ་མ་ལྷ་དང་མཁས་པའི་ཚོགས་ལ་བཤགས། །འདི་བྲིས་དགེ་བས་བསྟན་
པའི་སྙིང་པོ་འདིའི། །བཤད་སྒྲུབ་དུས་ཀྱི་མཐར་ཡར་དར་རྒྱས་ཤིང་། །རིང་
ནས་དྲིན་གྱིས་བསྐྱངས་པའི་འགྲོ་བ་རྣམས། །ཟབ་མོའི་ལམ་འདིས་བདེ་
བླག་སྒྲོལ་ནུས་ཤོག །བདག་ཀྱང་ཚེ་རབས་ཕྲེང་བར་ལམ་བཟང་འདི། །མ་
ནོར་སྟོན་པའི་བཤེས་དང་མི་འབྲལ་ཞིང་། །འཁྲུལ་བྲལ་མདོ་སྔགས་ལམ་
གྱི་སྙིང་པོ་རྣམས། །འཛིན་ཅིང་སྤེལ་བའི་མཐུ་དང་ལྡན་གྱུར་ཅིག ཁྲིམས་
ལྡན་རིག་པ་འཛིན་པས་ས་སྟེང་ཁྱབ། །གསང་ཆེན་རྒྱུད་སྡེའི་དབྱངས་སྙན་
སྲིད་རྩེར་སྒྲོག །གནས་གསུམ་མཁའ་འགྲོས་ལམ་གྱི་གྲོགས་མཛད་དེ། །ཟུང་
འཇུག་བདེ་ཆེན་དགའ་སྟོན་རྒྱས་གྱུར་ཅིག ། ཅེས་རྡོ་རྗེ་ཐེག་པའི་ལམ་གྱི་
བསྡུས་དོན་གསང་ཆེན་བདུད་རྩིའི་སྙིང་པོ་ཞེས་བྱ་བ་འདི་ནི། རང་གི་གདན་ས་
སྟག་ཚང་ལྷ་མོའི་མཚན་ཉིད་གྲྭ་ཚང་བློ་གསལ་གླིང་གི་དགེ་བའི་བཤེས་གཉེན་མང་
པོས་ནན་ཆེར་བསྐུལ་ཞིང་། རྔ་ཡུལ་དགོན་གསར་དགེ་ལྡན་ལེགས་བཤད་གླིང་

གི་རིགས་སྨྲ་དོན་གཉེར་ཅན་འགའ་ཞིག་ནས་ཀྱང་ཡང་ཡང་བསྐུལ་བ་བཞིན། ༧
བཙུན་གཟུགས་བློ་བཟང་འཕྲིན་ལས་ཀྱིས་རང་བློ་གསང་ཆེན་ཟབ་མོའི་ཆོས་ལ་
བག་ཆགས་འཇོག་ཕྱིར་རྡོ་རྗེ་འཆང་ཆེན་པོའི་ལམ་གྱི་རིམ་པ་དང་། རིམ་ལྔ་གསལ་
སྒྲོན། པཎ་ཆེན་གོང་མའི་རིམ་ལྔའི་སྙིང་པོ་སོགས་ལ་གཞི་བྱས་ཏེ་བཀོད་པའི་
ཡི་གེ་པ་ནི་དགེ་སློང་ལུང་རིགས་རྒྱ་མཚོས་བགྱིས་པ་འདིས་ཀྱང་བསྟན་པའི་སྙིང་
པོ་ཕྱོགས་བཅུར་དར་ཞིང་རྒྱས་པར་བྱེད་ནུས་པར་གྱུར་ཅིག །

༄༅། རྡོ་རྗེ་ཐེག་པའི་ལམ་གྱི་
བསྡུས་དོན་གསང་ཆེན་བདུད་རྩིའི་
སྙིང་པོའི་ཚིག་དོན་རྣམ་པར་
བཤད་པ་པདྨ་དཀར་པོའི་
མཆོད་སྤྲིན་ཞེས་བྱ་བ་
བཞུགས་སོ།
མཛད་པ་པོ།
ཀིརྟིའི་རྒྱུད་པའི་ཁྲི་ཟུར་དཀོན་མཆོག་ཚུལ་ཁྲིམས།

༄༅། ། རྡོ་རྗེ་ཐེག་པའི་ལམ་གྱི་བསྡུས་དོན་
གསང་ཆེན་བདུད་རྩིའི་སྙིང་པོའི་ཚིག་དོན་
རྣམ་པར་བཤད་པ་པདྨ་དཀར་པོའི་མཆོད་
སྤྲིན་ཞེས་བྱ་བ་བཞུགས་སོ།
༄༅། ན་མོ་གུ་རུ་སུ་མ་ཏི་མུ་ནི་ཨིནྡ་བཛྲ་དྷ་ར་ཡ། རྨད་བྱུང་མཚན་
དཔེའི་དཔལ་འབར་ལོངས་སྤྱོད་རྫོགས། ཁ་སྦྱོར་བདེ་སྟོང་རོ་ལ་རྟག་རོལ་
ཅིང་། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །རྒྱལ་བ་ཡན་
ལག་བདུན་ལྡན་ལ་ཕྱག་འཚལ། །གསང་བདག་ཨིནྡྲ་བྷཱུ་ཏི་ས་ར་ཧ། །ཀླུ་
སྒྲུབ་འཕགས་ལྷ་ཀླུ་བྱང་ཟླ་བ་གྲགས། །ལ་ལི་ཏ་དང་ཟླ་བཟང་ལ་ནག་དྲིལ།
།ཐབས་ཤེས་རྒྱུད་དོན་གསལ་མཛད་རྣམས་ལ་འདུད། །སངས་རྒྱས་གསང་
བ་ཀུན་སྙིང་བྱང་ཆུབ་མཆོག །བྱ་སྤྱོད་རྣལ་འབྱོར་གསལ་བར་མཛད་རྣམས་
དང་། །ལོ་ཆེན་རིན་བཟང་འགོས་དང་མར་པ་སོགས། །མུན་གླིང་ཆོས་
ཀྱིས་གསལ་མཛད་རྣམས་ལ་འདུད། །རྣམ་དག་ལྟ་སྒོམ་སྤྱོད་པས་ས་སྟེང་
འདི། །སྟོངས་ཚེ་ཡེ་ཤེས་མེ་ལོང་བྱིས་ཚུལ་གྱིས། །རྒྱལ་བ་ཉིད་དང་མཚུངས་
མཛད་ལུང་བསྟན་པ། །བློ་བཟང་གྲགས་པའི་ཞབས་རྡུལ་སྐྱེ་བར་བསྟེན།
།རིང་ནས་བསོད་ནམས་དང་ནི་ཡེ་ཤེས་ཀྱི། །རླབས་ཆེན་ཚོགས་གཉིས་

རྫོགས་ནས་འཕགས་བོད་དུ། །མཁས་དགུའི་གཙུག་ན་གྲགས་པའི་དཔལ་
འབར་བ། །རྣམ་དཔྱོད་མཆོག་གི་སྡེ་དེས་རིང་དུ་སྐྱོངས། །བློ་བཟང་ཐུབ་
པའི་བཤད་སྒྲུབ་འཕྲིན་ལམ་མཆོག །མདོ་སྔགས་བསྟན་པ་འཛིན་ལ་དུས་
ཀྱི་མཐར། །འཇིགས་པ་མེད་པའི་ཡེ་ཤེས་མཆོག་གྲུབ་པ། །དཀྱིལ་འཁོར་
རྒྱུ་མཚོའི་བྱེད་པོ་དེས་སྐྱོངས་ཤིག །བློ་གྲོས་བཟང་པོའི་མདོ་སྔགས་དྲི་མེད་
བསྟན། །འཇིགས་པ་མེད་པས་དམ་པའི་ཆོས་ཚུལ་ཀུན། །འཛིན་སྐྱོང་སྤེལ་
ལ་ཟླ་མེད་དཔལ་ལྡན་པ། །ཐུབ་བསྟན་ཐར་འདོད་རྒྱ་མཚོའི་མགོན་དེས་
སྐྱོངས། །རྡོ་རྗེ་འཆང་གི་སྤྱན་སྔར་དུས་ཀྱི་མཐར། །བསྟན་སྲུང་དམ་ཅན་
མཁའ་འགྲོའི་ཚོགས་བཅས་པས། །བཟོད་བཞེས་གནང་བ་ཆབས་ཅིག་སྩོལ་
མཛོད་ལ། །ཕྱི་ནང་གསང་བའི་བར་ཆད་ཀུན་ལས་སྲུངས། །བཀའ་དྲིན་
འཁོར་མེད་བླ་མའི་མཆོད་པ་རུ། །གསང་ཆེན་བདུད་རྩིའི་སྙིང་པོའི་ཚིག་
གི་དོན། །མཁས་པའི་གསུང་བཞིན་པད་དཀར་མཆོད་པའི་སྤྲིན། །རང་
བློར་དགེ་བའི་བག་ཆགས་འཇོག་ཕྱིར་སྤྲོ། །འགའ་ཞིག་མཁས་པ་གཞན་
གྱི་གསར་རྩོམ་གཞུང་། །མཐོང་ཚེ་འགྲམ་ཆུ་ལྡང་ཞིང་ལྷུར་ལེན་བྱེད། །དེ་
རིགས་ཕྱོགས་འདིར་མཐོང་ནའང་དེ་བཞིན་དུ། །བྱམས་བརྩེས་སྡང་བ་
མེད་པས་ཁྲེལ་མི་འཚལ། །དེ་ལ་འདིར་གང་བཤད་པར་བྱ་བའི་ཆོས་ནི།

རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་བདུད་རྩིའི་སྙིང་པོ་ཞེས་ཉི་ཟླ་
ལྟར་གྲགས་པ་དེའོ། །
འདི་མཛད་པ་པོ་ནི་བསྟན་པ་ཕྱོགས་མཐར་སྤེལ་བའི་དར་ཆེན་བདུན་
གྱི་ནང་ཚན། མདོ་རོང་གི་མཁས་པ་མི་བཞིའི་ཡ་གྱལ། འཇམ་མགོན་བླ་
མའི་ཐུགས་སྲས་རོང་པོ་ལྗགས་ནག་པ་ནས་བགྲངས་པའི་སྐུ་ཕྲེང་བརྒྱད་པ་
དོན་གྱི་སླད་དུ་མཚན་ནས་སྨོས་ཏེ་༧རྗེ་བློ་བཟང་འཕྲིན་ལས་བསྟན་པ་རྒྱ་མཚོ་
དཔལ་བཟང་པོའི་ཞལ་སྔ་ནས་སོ། དམ་པ་འདི་ཉིད་སྐུའི་ན་ཚོད་ཀྱི་རྒྱ་མ་
གྲོལ་པའི་སྐབས་ནས་མདོ་སྔགས་ཀུན་ལ་མི་འཇིགས་པའི་སྤོབས་པ་ལྷན་སྐྱེས་
སུ་མངའ་བ་ལུང་རིགས་གཉིས་ཀས་གྲུབ་པ་ཞིག་གོ ཅི་ཞེ་ན་ལུང་བསྟན་
གསེར་སྒྲོམ་སོགས་དང་། ཁྱད་པར་དུས་རིང་བསྐལ་པའི་སྔོན་ནས་སློབ་
དཔོན་ཆེན་པོ་པདྨ་འབྱུང་གནས་ཀྱི་ལུང་བསྟན་དགོངས་འདུས་གསེར་ཆོས་
ལས། སྟག་སྲིན་འདྲེས་པའི་ནགས་མདོ་རུ། །འགྲོ་འདུལ་གླིང་པས་ས་
བོན་བཏབ། །མདོ་སྔགས་བསྟན་འཛིན་བླ་མ་འཁྲུངས། །ཡུལ་མིང་ཀིརྟིའི་
སྤྲུལ་སྐུ་ཞེས། །ཉང་སྟོན་བེར་སྔོན་ཅན་གྱི་སྤྲུལ། །ལྷ་སྲིན་དངོས་སུ་ཕྱག་
རྒྱ་མཛད། །དེ་ལ་གུས་ཚད་ཤམ་བྷ་ལར། །རིགས་ལྡན་རྒྱལ་པོས་རྗེས་
སུ་འཛིན། ཞེས་ཚིག་རྐང་དང་པོས་སྔོན་སྟག་གི་ཚང་ཡོད་པའི་ལྷ་མོའི་གནས་

དང་། དེ་ནས་རྒྱང་གྲགས་གཅིག་གི་སར་བཤད་སྒྲུབ་གླིང་པའི་རྒྱབ་རི་དང་
བྲག་རྔ་རྒྱབ་ཟེར་བའི་སྟག་ཕོ་མོ་མཇིང་བསྣོལ་དང་། དེ་ནས་རྒྱང་གྲགས་
གཉིས་ཙམ་ན་བྲག་སྲིན་མོ་གན་རྐྱལ་དུ་འགྱེལ་བའི་ས། ཡུལ་སྐད་ལ་བྲག་
སྲིན་མོ་ཟེར་བའི་སྲིན་མོ་དང་། སྟག་དང་སྟག་ཚང་གི་ནགས་རྣམས་ལྷན་
དུ་འདུས་པའི་མདོ་སྟེ། སྐུ་ཕྲེང་རིམ་བྱོན་གྱི་གཏན་གནས་བསྟན། རྐང་
པ་གཉིས་པས་གནས་བསྟོད་མཁའ་འགྲོའི་ཞལ་ལུང་ལྟར་བཤད་བྱ་མང་ཡང་།
གྲུབ་དབང་བསྟན་པའི་རྒྱལ་མཚན་གྱིས་ཆོས་སྡེ་ཆེན་ཕོ་ཕྱག་འདེབས་པ་
བསྟན། གསུམ་པས་མདོ་སྔགས་ཀྱི་བསྟན་པ་འཛིན་ཅིང་སྤེལ་བའི་ཚུལ་
ཟླ་དང་བྲལ་བ་བསྟན། བཞི་པས་ཡུལ་མིང་ལ་ཀིརྟིའི་སྤྲུལ་སྐུ་ཟེར་ཞེས་གང་
ལ་ཡང་འཆུག་ནོར་མེད་པའི་མཚན་གྱི་ཕྱག་རྒྱས་བཏབ་པ། ལྔ་པས་རོང་
ཆེན་དགེ་འདུན་རྒྱལ་མཚན་ནས་སྐུའི་འཕྲེང་བར་ཕྱི་ངུར་སྨྲིག་གི་རྣམ་པ་ལ་
ནང་པདྨ་སམ་བྷ་ཝ་དང་གཉིས་སུ་མེད་པའི་ཚུལ་བསྟན་པ་གསང་བའི་དམ་
རྫས་ཀྱིས་མཚོན་པར་བྱེད་དོ། དེ་ཡང་སློབ་དཔོན་པདྨ་འབྱུང་གནས་ཟ་ཧོར་
རྒྱལ་པོས་གསོན་སྲེག་གིས་མ་ཚིག་པར་རྒྱལ་པོའི་བེར་སྔོན་སོགས་ཆས་ཕུལ་
བས་དེ་ལྟར་རོ། དྲུག་པས་སྐུ་ཕྲེང་རིམ་བྱོན་གྱིས་འབྱུང་པོ་མི་མ་ཡིན་མཐུ་ཆེན་
མང་པོ་བཀའ་དམ་ཕྱག་རྒྱས་དམ་ལ་བཞག་ནས་བསླབ་ཁྲིམས་ལ་བཀོད་པ་དངོས་

སུ་མཛད་པ་རང་རང་གི་རྣམ་ཐར་ན་གསལ་བ་བསྟན། ཕྱི་མ་གཉིས་ཀྱིས་དམ་
པ་འདི་ལ་འབྲེལ་ཐོགས་ཚད་རིགས་ལྡན་རྒྱལ་པོས་རྗེས་སུ་བཟུང་སྟེ་རིག་འཛིན་
གྱི་གྲལ་ལ་འཁོད་ནས་ཟུང་འཇུག་གི་སར་གཤེགས་པར་ལུང་བསྟན་ཏོ།
རིགས་པས་གྲུབ་སྟེ་ཐོག་མར་ཀུན་མཁྱེན་འཇམ་དབྱངས་བཞད་པའི་
སྐུ་ཕྲེང་གསུམ་པ་༧རྗེ་ཐུབ་བསྟན་འཇིགས་མེད་རྒྱ་མཚོའི་ཞལ་སྔ་ནས་ཀྱིས་
དམ་པ་འདི་འཁྲུངས་ཙམ་ནས་ཁྲུས་བདུག་གིས་གཙང་སྦྲ་དང་། ན་བཟའ་
སོགས་ཀྱི་གནང་སྦྱིན་སོགས་སྤྱན་གྱི་འབྲས་བུ་ལྟར་བསྐྱངས། ཐུགས་ཐག་
གཅོད་སྐབས་སུ་ཉིད་ནས་སྔར་སྤྲུལ་སྐུ་རྣམས་སྒྲོལ་མའི་ལྷ་ཁང་དུ་བཅད་
པ་ཡིན་ཀྱང་། ད་ལམ་དགོས་དབང་གིས་བེ་ཧར་ལྕོག་ནས་གཅོད་དགོས་
གསུངས་པ་དང་། མཚན་བྱང་བསྡུ་སྐབས་རྣམས་སུ། བླ་མ་འདི་ལ་མཁྱེན་
པ་ཐོགས་པ་མེད་པའི་རྣམ་ཐར་མང་ངོ༌། ཁོང་གི་གཉེན་འབྲེལ་གནས་བརྟན་
ཞིག་ཞབས་རིམ་ལ་ཆེད་མངགས་གནང་། དམ་པ་འདི་དགུང་ལོ་གསུམ་
ཙམ་ནས་གནས་བརྟན་གྱིས་ཀ་ཁ་སོགས་ཆོས་སྣ་འགའ་བསླབས། ཉིན་གཅིག་
ལམ་གཙོའི་རྒྱུགས་ལེན་སྐབས། གནས་ལུགས་རྟོགས་པའི་ཤེས་རབ་མི་
ལྡན་ན། །ངེས་འབྱུང་བྱང་ཆུབ་སེམས་ལ་གོམས་བྱས་ཀྱང་། །སྲིད་པའི་
རྩ་བ་གཅོད་པར་མི་ནུས་པས། །དེའི་ཕྱིར་རྟེན་འབྲེལ་རྟོགས་པའི་ཐབས་

ལ་འབད། གསུངས་ནས་ཐུགས་མི་གཡེང་བར་བཞུགས། གནས་བརྟན་
གྱིས་ཅི་རེད། ཁྱེད་ལ་མི་ཡོང་ནི་ཨེ་རེད་ཞུས་ཚེ། དེ་མ་རེད། ཆོས་རྣམས་
ཀྱི་གནས་ལུགས་ཕྱིན་ཅི་མ་ལོག་པ་མ་རྟོགས་ན། ངེས་འབྱུང་དང་བྱང་ཆུབ་
ཀྱི་སེམས་ལ་ཇི་ཙམ་གོམས་ཀྱང་འཁོར་བ་ལས་གྲོལ་མི་ནུས་ཞེས་གསུངས་
པ་འདི་ལ་ངས་རྗེས་སོར་དབུ་མ་ལུང་རིགས་སྒྲོན་མེ་ལ་བལྟ་དགོས་ཞེས་
གསུངས་ནས་གནས་བརྟན་ལ་ལུང་རིགས་སྒྲོན་མེའི་དཔེ་ཞིག་ཡོད་པ་འདི་
ང་ལ་དགོས་ཞེས་འཐམས་ཏེ་ཕྱག་ནས་མི་ལོན་པ་མཛད་པ་འདི་ཙམ་ཡང་
ཚུར་མཐོང་གི་ཡུལ་ལས་འདས་པའི་རིགས་པ་རྣམ་དག་གོ འོ་ན་སྐབས་
དོན་བཞག་ནས་ཁྱོད་ཀྱིས་འདི་བཤད་དགོས་ཅི་ཞེ་ན། དགོངས་འགྲེལ་ཕར་
ཆེར་གྱི་མགོར་མཛད་པ་པོའི་ཆེ་བ་རྒྱས་བསྡུས་ཅི་རིགས་རེ་ཡོད་མོད། བསམ་
དོན་ནི་བློ་དཀར་ཞིང་ཆོས་ལ་གཞོལ་བ། གཟུ་བོར་གནས་པ་དག་གིས་དམ་
པ་འདིས་འབྲེལ་ཚད་དོན་ལྡན་དུ་བྱེད་པ་ལ་དད་པའི་འབྲེལ་གྱིས་ཤམ་བྷ་ལར་
སྐྱེ་བའི་བག་ཆགས་རེ་བཞག་ན་ཅི་མ་རུང་སྙམ་པ་ལས་སོ། །
སྐབས་དོན་ལ་འཇུག་སྟེ། ཇི་སྐད་དུ། རྒྱལ་སྲས་ཆེན་པོ་ཞི་བ་ལྷའི་
ཞལ་ནས། སྔོན་ཆད་མ་བྱུང་བ་ཡང་འདིར་བརྗོད་མེད། །སྡེབ་སྦྱོར་མཁས་
པའང་བདག་ལ་ཡོད་མིན་ཏེ། ཞེས་གསུངས་པ་ལྟར་ཐུབ་དབང་རྡོ་རྗེ་འཆང་

དང་རྗེ་རྒྱལ་བ་གཉིས་པའི་ཞལ་ནས་མ་ཐོན་པའི་ཆོས་གཏམ་གསར་བ་ཞིག་
གཏན་མ་མཆིས་ཤིང་། རྩ་བའི་དགོངས་པ་རང་སྟོབས་ཀྱིས་འགྲེལ་པའི་
རྣམ་དཔྱོད་ནམ་མཁའི་པདྨོའི་རྗེས་སུ་འགྲོ་བ་དང་། རང་ལས་དམན་
པ་གཞན་ན་མེད་པས་སེམས་ལ་གང་ཤར་ཁ་ནས་སྒྲོག་པའི་སྤོབས་པ་ཡང་
ཕྲ་བས། དེས་ན་རྗེ་རྒྱལ་བ་གཉིས་པས་གཙོས་དམ་པ་སྔ་མ་རྣམས་ཀྱི་
གསུང་ཟིན་ལས་བཏུས། གསང་ཆེན་བདུད་རྩིའི་སྙིང་པོའི་ཚིག་དོན་
རགས་རིམ་ཙམ་ཞིག་འདིའི་ས་བཅད་ནོར་བུའི་མེ་ལོང་གི་སྟེང་ནས་
གཞུང་བསྲིངས་ཏེ་བཤད་པར་བྱའོ། །
དེའི་ཚུལ་ལ་གསུམ། མཚན་གྱི་དོན། གཞུང་གི་དོན། མཇུག་གི་
དོན་ནོ། དང་པོ་ནི། སྣང་ཕྱོགས་ལྷའི་འཁོར་ལོ་བདེ་བ་ཆེན་པོ་ཐབས་ཀྱི་
ཆ་དང་། སྟོང་ཕྱོགས་རྣམ་ཀུན་མཆོག་ལྡན་གྱི་དེ་ཁོ་ན་ཉིད་རྟོགས་པའི་ཤེས་
རབ་ཀྱི་ཆ་གཉིས་བློ་གཅིག་གི་སྟེང་དུ་དབྱེར་མེད་པའི་ཚུལ་གྱིས་ཚོགས་པ་
ནི་རྡོ་རྗེ་ཐེག་པའི་དོན་དང་། དེའི་སྒོ་ནས་རྒྱུད་སྡེ་བཞི་པོ་ལམ་བགྲོད་ཚུལ་
ལ་ཁྱད་པར་མེད་ཅིང་། དེ་རྗོད་བྱེད་ཀྱི་རྒྱུད་དགོངས་འགྲེལ་སོགས་གསང་
ཆེན་བདུད་རྩིའི་རྒྱ་མཚོ་ལྟ་བུ་ལས། ལམ་གྱི་ངོ་བོ་གོ་རིམ་གྲངས་སོགས་
ཇི་ལྟར་བསྟན་པའི་གནད་དོན་གྱི་སྙིང་པོ་མཐའ་དག་བསྡོམས་སུ་བསྡུས་པས་

ན། རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་བདུད་རྩིའི་སྙིང་པོ་ཞེས་
མཚན་དུ་གསོལ་བའོ།
གཉིས་པ་གཞུང་གི་དོན་ལ་གསུམ། བཤད་པ་ལ་འཇུག་པའི་སྒོ། བཤད་
པ་ཉིད་ཉེ་བར་འགོད་པ། བཤད་པ་མཐར་ཕྱིན་པའི་ཚུལ་ལོ། དང་པོ་
ལ་གཉིས། མཆོད་པར་བརྗོད་པ་དང་། རྩོམ་པ་དམ་བཅའོ། དང་པོ་ནི།
སྔོན་དུ་ན་མོ་གུ་རུ་མ་གྷོ་ཥཱ་ཡ་ནི། བླ་མ་འཇམ་པའི་དབྱངས་ལ་ཕྱག་
འཚལ་ལོ། ཞེས་སོ། འདི་ཉིད་སྔོན་དུ་མཛད་པ་ནི་རྗེ་རྒྱལ་བ་གཉིས་པའི་
གཞུང་ཆེན་ཕལ་ཆེར་གྱི་མགོར་འདི་ལྟར་མཛད་པ་ནི། རྗེ་ཉིད་ལ་ཟབ་མོ་
དབུ་མའི་ལྟ་བ་དང་། གསང་ཆེན་རྡོ་རྗེ་ཐེག་པའི་ཟབ་གནད་སྤྱི་དང་། ཁྱད་
པར་སྒྱུ་ལུས་དང་འོད་གསལ་གྱི་གནད་གསང་ཕྲ་མོ་རྣམས་རྗེ་བཙུན་ལས་
རྙེད་པའི་བཀའ་དྲིན་དྲན་པས་ཡིན་ལ། སྒེར་གྱི་མཆོད་བརྗོད་ནི། བདེ་
ཆེན་འོད་གསལ་སོགས་རྐང་པ་བཞིའི་དོན་ནི། འབྲས་དུས་ཀྱི་ཡུལ་ཅན་ལྷན་
སྐྱེས་ཀྱི་བདེ་བ་ཆེན་པོ་དང་། ཡུལ་དོན་དམ་འོད་གསལ་གཉིས་ཟུང་དུ་འཇུག་
པའི་དག་པ་གཉིས་ལྡན་གྱི་ནམ་མཁའི་དབྱིངས་སུ་དབང་གཞུའམ་འཇའ་ཚོན་
ལྟར་དྭངས་གསལ་སྣང་ལ་རང་བཞིན་མེད་པའི་མཚན་དཔེའི་སྐུ་དེ། རབ་
འབྱམས་སམ་མཐའ་ཡས་པའི་དཀྱིལ་འཁོར་མཐའ་དག་སྤྲོ་ཞིང་སྡུད་པའི་

བདག་པོ། ཟུང་འཇུག་དྲུག་པ་རྡོ་རྗེ་འཆང་ཆེན་པོའི་ཞབས་ཀྱི་པདྨོ་ལ་སྒོ་
གསུམ་གུས་པས་ཕྱག་འཚལ་བའོ། དེ་ལྟར་མཆོད་པར་བརྗོད་པ་ལ་ཆོས་
ཅན་དགོས་པ་ཡོད་དེ། རྒྱ་ཆེ་རོལ་པ་ལས། བསོད་ནམས་རྣམ་སྨིན་བདེ་
སྟེར་སྡུག་བསྔལ་ཐམས་ཅད་སེལ། །བསོད་ནམས་ལྡན་པའི་མི་ཡི་བསམ་
པ་རྣམས་ཀྱང་འགྲུབ། ཅེས་གསུངས་པ་ལྟར་གནས་སྐབས་དང་མཐར་ཐུག་
གི་འདོད་དོན་བདེ་བླག་ཏུ་འགྲུབ་པའི་ཆེད་དུ་ཡིན་པའི་ཕྱིར།
གཉིས་པ་ནི། སྐལ་བཟང་དབང་པོ་སོགས་བཞི་ལ། དམན་པ་དང་
རྒྱ་ཆེན་པོ་དང་ཟབ་མོ་ལ་མོས་པ་གསུམ་གྱི་ནང་ནས། ཆགས་བཅས་ཀྱི་
སྤྱོད་པས་འཚང་རྒྱ་བའི་སྐལ་བ་བཟང་པོ་དང་ལྡན་པའི་དབང་པོ་མཆོག་ཏུ་
གྱུར་པའི་གདུལ་བྱ་རྣམས་ཀྱིས་ཐབས་ཤེས་ཟུང་དུ་འབྲེལ་བའི་རྡོ་རྗེ་ཐེག་པའི་
ལམ་ལ་བརྟེན་ནས་རིང་མིན་སྐུ་བཞིའི་གོ་འཕང་ཚེ་གཅིག་ལ་མངོན་དུ་བྱེད་
པའི་ལམ་གྱི་རྣམ་བཞག་གི་སྙིང་པོ་མདོ་ཙམ་སྤེལ་བར་བྱའོ། ཞེས་དམ་བཅས་
པའོ། དེ་ལྟར་མཛད་པ་ལ་ཆོས་ཅན། དགོས་པ་ཡོད་དེ། ཤེས་རབ་སྡོང་
བུ་ལས། དམ་པ་མང་པོ་ཁས་འཆེ་མི་བྱེད་ལ། །གལ་ཏེ་དཀའ་བའི་ཁས་ནི་
བླངས་གྱུར་ན། །རྡོ་ལ་རི་མོ་བྲིས་པ་ལྟ་བུར་ནི། །ཤི་ཡང་གཞན་དུ་བྱེད་པར་
མི་འགྱུར་རོ། ཞེས་པ་ལྟར་རྩོམ་པ་མཐར་ཕྱིན་པའི་ཆེད་དུ་ཡིན་པའི་ཕྱིར།

གཉིས་པ་བཤད་པ་ཉིད་ཉེ་བར་འགོད་པ་ལ་གཉིས། རྒྱལ་བའི་བསྟན་
པ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་པ་དང་། དེ་ལ་འཇུག་པའི་
རིམ་པ་མི་འདྲ་བའི་སྒོ་བསྟན་པའོ། དང་པོ་ནི། ཐར་འདོད་སྐྱེས་བུ་སོགས་
རྐང་པ་ཕྱེད་དང་གཉིས་ལ། ལྷ་ལས་ཕུལ་བྱུང་གི་བསྟོད་པ་ལས། །བདག་
ནི་སངས་རྒྱས་གས་མི་འཛིན། །སེར་སྐྱ་སོགས་ལ་མི་སྡང་ཡང་། །གང་
ཞིག་རིགས་པར་ལྡན་པའི་ཚིག །དེ་ནི་སྟོན་པར་ཡོངས་སུ་འཛིན། ཞེས་
གསུངས་པ་ལྟར་རང་གཞན་གྱི་སྟོན་པ་ལ་ཕྱོགས་ལྷུང་དང་སྡང་ཞུགས་མ་
ཡིན་པར། གང་བསླུ་བ་དང་གང་མི་བསླུ་བའི་ཁྱད་པར་ཤེས་དགོས་ལ། དེ་
ཡང་གནས་སྐབས་མངོན་མཐོ་དང་གཙོ་བོ་མཐར་ཐུག་ངེས་ལེགས་ཀྱི་དོན་
སྒྲུབ་ཚུལ་ཐོས་པས་གཏན་ལ་ཕབ། བསམ་པས་སྒྲོ་འདོགས་བཅད། སྒོམ་
པས་ཉམས་སུ་བླངས་པ་ན་ཐུབ་པའི་བསྟན་པ་ཁོ་ན་མི་བསླུ་བ་དང་། བདེན་
པའི་དོན་ཅན་དུ་དངོས་སྟོབས་ཀྱི་རིགས་པ་དྲི་མ་མེད་པ་དང་། ཚད་མས་
དྲངས་པའི་ངེས་པ་བརྟན་པོ་རྙེད་པས་ན་རྒྱལ་བའི་བསྟན་པ་ཁོ་ན་ཐར་འདོད་
རྣམས་ཀྱི་འཇུག་ངོགས་བླ་ན་མེད་པ་ཡིན་ཏེ། རྣམ་འགྲེལ་ལས། གཙོ་བོའི་
དོན་ལ་མི་བསླུའི་ཕྱིར། །གཞན་ལ་རྗེས་སུ་དཔག་པ་ཡིན། ཞེས་གསུངས་སོ།
གཉིས་པ་དེ་ལ་འཇུག་པའི་རིམ་པ་མི་འདྲ་བའི་སྒོ་བསྟན་པ་ལ་གཉིས།

ཐེག་པ་སྤྱིའི་དབྱེ་བ་དང་། ཐེག་པ་ཆེན་པོའི་དབྱེ་བའོ། དང་པོ་ནི། འཇུག་
པའི་ཐེག་པའི་སྒོ་ཞེས་སོགས་རྐང་པ་ཕྱེད་དང་དྲུག་གི་དོན་ནི། སྟོན་པ་རྡོ་
རྗེ་འཆང་དེ་ཉིད་ཀྱིས་དང་པོ་སྨོན་འཇུག་བྱང་ཆུབ་ཀྱི་སེམས་གཉིས་བསྐྱེད།
བར་དུ་བསོད་ནམས་དང་ཡེ་ཤེས་ཀྱི་ཚོགས་གཉིས་བསགས། མཐར་ངེས་
པ་ལྔ་ལྡན་གྱི་ལོངས་སྐུའི་ངོ་བོར་སངས་རྒྱས་ཏེ་མཆོག་གི་སྤྲུལ་སྐུ་གདུལ་བྱའི་
བསམ་པ་ལ་གཟིགས་པའི་ཚུལ་ནི། སྤྱོད་བསྡུས་སྒྲོན་མེ་ལས། གདུལ་བྱའི་
མོས་པ་གསུམ་གྱི་དབང་གིས་སྤྱོད་པ་གསུམ་དུ་བསྡུས་ཏེ། ཞེས་གསུངས་
པ་ལྟར་རང་གཅིག་པུ་ཐར་པ་ཙམ་དོན་དུ་གཉེར་བ་དམན་པ་ལ་མོས་པ་རྣམས་
ལ་ཆགས་བྲལ་གྱི་སྤྱོད་པ་དང་། གཞན་དོན་དུ་རྫོགས་བྱང་སོགས་ཐབས་
རྒྱ་ཆེན་པོ་ལ་མོས་པ་རྣམས་ལ་ས་དང་ཕ་རོལ་ཏུ་ཕྱིན་པའི་ཐེག་པ་དང་། ཟབ་
མོ་ལ་མོས་པ་རྣམས་ལ་ཆགས་བཅས་ཀྱི་སྤྱོད་པས་འཚང་རྒྱ་ཚུལ་གསུམ་དུ་
བསྟན་ལ། དེ་ཡང་ཐེག་པ་ཆེ་ཆུང་གི་སྡེ་སྣོད་གཉིས་སུ་འདུ་ཞིང་། ཕྱི་མ་
ལ་ཉན་རང་གི་ཐེག་པ་གཉིས་ཡོད་དོ། དེ་དག་ཀྱང་གདུལ་བྱའི་དབང་པོའི་
རིམ་པས་ཐེག་པ་གོང་འོག་གི་ལུགས་ཐ་དད་པའི་རྣམ་པར་བཞག་པ་ལས།
དང་པོ། ལམ་ལ་ངེས་པ་སྐྱེ་ཕྱིར་སྟོན་པ་མངོན་པར་རྫོགས་པར་སངས་
རྒྱུས་པའི་ཚུལ་དང་། སངས་རྒྱས་ནས་ཆོས་འཁོར་བསྐོར་པའི་ཚུལ་དང་།

དེ་རྗེས་བཀའ་བསྡུ་སོགས་གསུམ་གྱི་སྒོ་ནས་འཆད་པ་ལ། དང་པོ། ཉན་
ཐོས་སྡེ་བའི་ལུགས་ལ་རང་རེའི་སྟོན་པ་འདིས་དང་པོ་ཤཱཀྱ་ཐུབ་པ་ཆེན་པོའི་
དྲུང་དུ་སེམས་བསྐྱེད་པ་ནས་རིན་ཆེན་གཙུག་ཏོར་ཅན་གྱི་བར་གྲངས་མེད་
དང་པོ། དེ་ནས་མར་མེ་མཛད་ཀྱི་བར་གཉིས་པ། དེ་ནས་རྣམ་གཟིགས་
ཀྱི་བར་གྲངས་མེད་གསུམ་པའི་ཚོགས་རྫོགས་པར་འདོད་དེ། མཛོད་ལས།
རྣམ་གཟིགས་མར་མེ་རིན་ཆེན་གཙུག །གྲངས་མེད་གསུམ་གྱི་ཐ་མར་བྱུང་།
ཞེས་སོགས་གསུངས་པ་ལྟར་རོ། དེ་ནས་ཟས་གཙང་གི་སྲས་དོན་འགྲུབ་
ཏུ་འཁྲུངས་པའི་བར་མཚན་དཔེའི་རྒྱུར་བསྐལ་པ་བརྒྱར་ཚོགས་བསགས་
པར་འདོད་དོ། དགུང་ལོ་སོ་ལྔ་པའི་ས་གའི་ཉ་ལ་སྲོད་ལ་བདུད་བཏུལ། གུང་
ལ་མཉམ་པར་བཞག་ཚེ་སྦྱོར་མཐོང་སྒོམ་གསུམ་མངོན་དུ་བྱས། ཐོ་རངས་
མི་སློབ་ལམ་མངོན་དུ་བྱས་ཏེ་སངས་རྒྱས་པར་འདོད་ལ། བདུད་བཏུལ་
བ་ཡན་བྱང་སེམས་སོ་སྐྱེ་མཚན་ཉིད་པར་འདོད་དོ། སྐུ་གསུང་ཐུགས་ཀྱི་
མཛད་པའི་མཐར་དགུང་ལོ་བརྒྱད་ཅུ་པ་ལ་རིག་པ་རྒྱུན་ཆད་པར་འདོད་དོ།
ལམ་ལ་ས་བཅུ་དང་། འབྲས་བུ་ལ་ཆོས་གཟུགས་གཉིས་ལས་སྤྲུལ་སྐུ་དང་
ལོངས་སྐུའི་ཐ་སྙད་མི་བཞེད་དོ། །
ཕར་ཕྱིན་ཐེག་པར་སེམས་བསྐྱེད་སོགས་ཚོགས་སྦྱོར་གྱི་རིང་ལ་གྲངས་

མེད་དང་པོ། མ་དག་ས་བདུན་གྱི་རིང་ལ་གཉིས་པ། དག་པ་གསུམ་གྱི་
རིང་ལ་གྲངས་མེད་གསུམ་པའི་ཚོགས་རྫོགས་ཏེ། སྲིད་པ་ཐ་མའི་ཚེ་འོག་
མིན་སྟུག་པོ་བཀོད་པར་ཕྱོགས་བཅུའི་རྒྱལ་བ་ཐམས་ཅད་ཀྱིས་འོད་ཟེར་ཆེན་
པོའི་དབང་བསྐུར་ནས། རྡོ་རྗེ་ལྟ་བུའི་ཏིང་ངེ་འཛིན་གྱིས་ཤེས་སྒྲིབ་བག་ཆགས་
དང་བཅས་པ་སྤངས་ནས་སྐུ་གསུམ་གྱི་གོ་འཕང་མངོན་དུ་བྱས་སོ། ལོངས་
སྐུ་དེ་འོག་མིན་དུ་བཞུགས་ནས། སྤྲུལ་སྐུས་མི་ཡུལ་དུ་མཛད་པ་བཅུ་གཉིས་
ཀྱི་ཚུལ་མཛད་པ་ནི། རྒྱུད་བླ་མ་ལས། ཐུགས་རྗེ་ཆེན་པོས་འཇིག་རྟེན་
མགོན། །འཇིག་རྟེན་ཀུན་ལ་གཟིགས་ནས་ནི། །ཆོས་ཀྱི་སྐུ་ལས་མ་གཡོས་
པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེས་པ་
དང་། །དགའ་ལྡན་གནས་ནས་འཕོ་བ་དང་། །ལྷུམས་སུ་འཇུག་དང་བལྟམས་
པ་དང་། །བཟོ་ཡི་གནས་ལ་མཁས་པ་དང་། །བཙུན་མོའི་འཁོར་གྱིས་བསྐོར་
བ་དང་། །ངེས་འབྱུང་དཀའ་བ་སྤྱད་པ་དང་། །བྱང་ཆུབ་སྙིང་པོར་གཤེགས་
པ་དང་། །བདུད་སྡེ་འཇོམས་པར་རྫོགས་པར་ནི། །བྱང་ཆུབ་ཆོས་ཀྱི་འཁོར་
ལོ་དང་། །མྱ་ངན་འདའ་བར་གཤེགས་མཛད་རྣམས། །ཡོངས་སུ་མ་དག་
ཞིང་རྣམས་སུ། །སྲིད་པ་ཇི་སྲིད་གནས་པར་སྟོན། ཞེས་གསུངས་པ་ལྟར་རོ།
སྔགས་ཀྱི་ལུགས་ལ་འཚང་རྒྱ་ཚུལ་ནི། བྱ་སྤྱོད་གཉིས་ལ་ཕར་ཕྱིན་ཐེག་

པའི་ལུགས་ལས་ལོགས་སུ་མེད་ལ། ཡོ་ག་དང་བླ་མེད་གཉིས་ལས་དང་པོའི་
ཚུལ་ནི། རྩ་རྒྱུད་དེ་ཉིད་བསྡུས་པ་དང་། བཤད་རྒྱུད་རྡོ་རྗེ་རྩེ་མོ་གཉིས་
ལས་གསུངས་ཤིང་། དེ་དག་གི་འགྲེལ་མཛད་མཁན་པོ་སློབ་དཔོན་ཤཱཀྱ་
བཤེས་གཉེན་ཚིག་དང་། སངས་རྒྱས་གསང་བ་དོན། ཀུན་དགའ་སྙིང་
པོ་ཚིག་དོན་གཉིས་ཀ་ལ་མཁས་པ་གསུམ་ཞེས་རྒྱ་གར་ན་གྲགས་ཤིང་། དང་
པོ་གཉིས་ཀྱི་ལུགས་ལ་རང་རེའི་སྟོན་པ་འདི་ཟས་གཙང་སྲས་སུ་འཁྲུངས་
ནས་ཆུ་བོ་ནེརཉྫ་ནའི་འགྲམ་དུ་དཀའ་བ་སྤྱད་པའི་བར་བྱང་སེམས་ས་བཅུ་
པ་བ་མཚན་ཉིད་པར་འདོད་དོ། དེའི་མཐར་མཁའ་ཁྱབ་ཀྱི་ཏིང་ངེ་འཛིན་
ལ་སྙོམས་པར་བཞུགས་པ་ལ། ཕྱོགས་བཅུའི་སངས་རྒྱས་ཐམས་ཅད་ཀྱིས་
སེ་གོལ་གྱི་སྒྲས་བསླངས་ནས། ཁྱོད་ཀྱི་ཏིང་ངེ་འཛིན་འདི་ཙམ་གྱིས་འཚང་
རྒྱ་བར་མི་ནུས་སོ། ཞེས་གསུངས་པ་ལ། འོ་ན་ཇི་ལྟར་བགྱི་ཞེས་གསོལ་
བས། འོག་མིན་དུ་ཁྲིད་དེ་རྣམ་སྨིན་གྱི་ལུས་གནས་དེ་ཉིད་དུ་བཞག་ནས།
སེམས་དཔའ་ཆེན་པོའི་ཡིད་ལུས་འོག་མིན་དུ་བྱོན་པ་ལ་ཕྱོགས་བཅུའི་སངས་
རྒྱས་ཐམས་ཅད་ཀྱིས་ཅོད་པན་གྱི་དབང་བསྐུར་ནས། མངོན་བྱང་གི་རིམ་
པ་རྣམས་སྒོམ་དུ་བཅུག་པའི་མཐར་ལོངས་སྐུ་རྣམ་སྣང་ཆེན་པོར་སངས་རྒྱས་
སོ། འདི་ནི་ཐེག་ཆེན་སྤྱི་དང་མི་མཐུན་པས་རང་ལུགས་སུ་མི་བཞེད་དོ། དེ་

ནས་ཆོ་འཕྲུལ་རྣམ་པ་བཞི་མཛད་ནས་རི་རབ་ཀྱི་རྩེར་ཡོ་གའི་རྒྱུད་གསུངས།
དེ་རྗེས་མི་ཡུལ་དུ་བྱོན་ནས་ལུས་དེ་ལ་སླར་ཞུགས་ནས་བདུད་བཏུལ་བ་དང་།
སངས་རྒྱས་པ་ལ་སོགས་པའི་ཚུལ་བསྟན་པར་བཞེད་དོ། ཀུན་དགའ་སྙིང་
པོའི་ལུགས་ལ་སྔ་མ་གཉིས་དང་མི་འདྲ་བའི་ཁྱད་པར་ནི། སྟོན་པ་འདི་མདོ་
ལམ་གྲངས་མེད་གསུམ་གྱི་མཐར་ས་བཅུའི་སྲིད་པ་ཐ་མ་པར་གྱུར་པའི་ཚེ་
ལུས་སྔ་མ་བཞག་ནས་ཁྲིད་པ་མ་ཡིན་པར། འོག་མིན་དུ་མཁའ་ཁྱབ་ཀྱི་ཏིང་
ངེ་འཛིན་ལ་སྙོམས་པར་བཞུགས་པ་ནས། རི་རབ་ཀྱི་རྩེར་ཡོ་གའི་རྒྱུད་
གསུངས་པའི་བར་སྔར་ལྟར་དང༌། དེ་ནས་མི་ཡུལ་དུ་ཟས་གཙང་གི་སྲས་
སུ་འཁྲུངས་ནས་མཛད་པ་བཅུ་གཉིས་ཀྱི་ཚུལ་བསྟན་པར་བཞེད་དོ། མངོན་
བྱང་ལྔ་ལ། སྔོན་བྱུང་སྟོན་པའི་རྣམ་འཕྲུལ་དང་། རྗེས་འཇུག་གདུལ་བྱའི་
ཉམས་ལེན་གྱི་དབང་དུ་བྱས་པ་གཉིས་ལས་ཚིག་ཚོགས་བསྡུས་ཏེ་བཀོད་ན།
དང་པོ་ནི་ཕྱོགས་བཅུའི་སངས་རྒྱས་ཐམས་ཅད་ཀྱིས་བྱང་སེམས་དོན་འགྲུབ་
ལ་ཅོད་པན་གྱི་དབང་གི་རྗེས་ལ། ཨོཙིཏྟཔྲ་ཏིབེདྷཀརོམི་ཞེས་པའི་སྔགས་
དོན་སྒོམ་དུ་བཅུག་པ་ལས་རང་གི་སེམས་ཀྱི་ཆོས་ཉིད་མཐོང་ཚུལ་ལས་མཉམ་
རྗེས་ཀྱི་རྣལ་འབྱོར་བསྐྱངས་པ་ལས་མེ་ལོང་ཡེ་ཤེས་མི་བསྐྱོད་པའི་ངོ་བོ་བརྙེས་
སོ། དེ་ནི་སོ་སོར་རྟོག་པའི་ཡེ་ཤེས་ལས་བྱང་ཆུབ་པ་ཞེས་བྱའོ། དེ་རྗེས་

སྔར་ལྟར་ཨོཾ་བོདྷི་ཙི་ཏ་ཨུ་པ་ཏ་ཡ་མི་ཞེས་པའི་སྔགས་དོན་སྒོམ་དུ་བཅུག་
པས། སྔར་ལྟར་མཉམ་རྗེས་ལས་མཉམ་ཉིད་ཡེ་ཤེས་རིན་འབྱུང་གི་ངོ་བོ་
བརྙེས་སོ། དེ་ནི་བྱང་ཆུབ་ཏུ་སེམས་བསྐྱེད་པ་ལས་བྱང་ཆུབ་པ་ཞེས་བྱའོ།
དེ་རྗེས་ཏིཥྛབཛྲ་ཞེས་པའི་དོན་སྒོམ་དུ་བཅུག་པས་སོར་རྟོག་ཡེ་ཤེས་འོད་དཔག་
མེད་ཀྱི་ངོ་བོ་བརྙེས་སོ། དེ་ནི་བརྟན་པའི་རྡོ་རྗེ་ལས་བྱང་ཆུབ་པ་ཞེས་བྱའོ།
དེ་རྗེས་བྱང་སེམས་དོན་འགྲུབ་ལ་རྡོ་རྗེ་དབྱིངས་ཞེས་བྱ་བའི་མིང་གི་དབང་
བསྐུར་ནས། བཛྲ་ཨཏྨཀོཉ་ཧཾ། ཞེས་པའི་དོན་སྒོམ་དུ་བཅུག་པས་སངས་
རྒྱས་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་དབྱིངས་ཐམས་ཅད་རང་གི་སྙིང་
གར་རྡོ་རྗེ་དཀར་པོ་རྩེ་ལྔ་པ་དེ་ལ་མངོན་སུམ་དུ་ཞུགས་ཏེ། རྡོ་རྗེ་དེ་ཉིད་
སངས་རྒྱས་ཐམས་ཅད་ཀྱིས་རྡོ་རྗེའི་རྡུལ་ཕྲ་རབ་ལས་བསྒྲུབས་པ་མངོན་སུམ་
དུ་མཐོང་ངོ༌། དེས་ནི་བྱ་གྲུབ་ཡེ་ཤེས་དོན་འགྲུབ་ཀྱི་ངོ་བོ་བརྙེས་སོ། དེ་
ལ་རྡོ་རྗེའི་བདག་ཉིད་ལས་མངོན་པར་བྱང་ཆུབ་པ་ཞེས་བྱའོ། རྣལ་འབྱོར་
རྒྱུད་ཀྱི་དཀྱིལ་ཆོག་རྣམས་ལས་དང་པོའི་རྡོ་རྗེ་རྩེ་ལྔ་པ་ནི་འདིའོ། དེ་ནས་
སངས་རྒྱས་ཐམས་ཅད་ཀྱིས་རྡོ་རྗེ་དབྱིངས་དེ་ལ། ཨོཾ་ཡ་ཐ་སརྦ་ཏ་ཐཱ་ག་
ཏ་ཝལྟ་ཐ་ཨ་ཧཾ་ཞེས་པའི་སྔགས་དོན་སྒོམ་དུ་བཅུག་པས། སྙིང་གའི་རྡོ་རྗེ་
ཟླ་བ་དང་བཅས་པ་ཡོངས་སུ་གྱུར་པ་ལས་ཆོས་དབྱིངས་ཡེ་ཤེས་ཀྱི་ངོ་བོ་

ལོངས་སྐུ་རྣམ་སྣང་ཆེན་པོར་སངས་རྒྱས་སོ། དེ་ནི་མཉམ་པ་ཉིད་ཀྱི་ཡེ་
ཤེས་ལས་བྱང་ཆུབ་པའོ། མངོན་བྱང་ལྔ་རིམ་གྱིས་སྒོམ་པའི་བྱེད་ལས་ཀྱིས་
རིགས་ལྔ་ལྡོག་པ་ཐ་དད་དུ་བྱས་པ་ལས། སྔ་མ་ཐོབ་ནས་ཕྱི་མ་མངོན་དུ་
བྱས་པ་ནི་མ་ཡིན་ནོ། བླ་མེད་ཀྱི་ལུགས་ལ་སྟོན་པ་འཚང་རྒྱ་ཚུལ་ནི་རྒྱུད་
གཞན་ནས་མ་བཤད་ཀྱང་། འདུས་པ་འཕགས་ལུགས་དང་ཡེ་ཤེས་ཞབས་
ལུགས་གཉིས་དགོངས་པ་གཅིག་ཏུ་གསུངས་སོ། དེའི་ཚུལ་ནི་རིམ་པ་བཞིའི་
(པའི་) དོན་གྱི་འོད་གསལ་ལམ་གཞན་གྱི་མཐར་འོངས་ནས་སྔགས་ལ་
འཇུག་ཚུལ་ལས་བཤད་དོ། །
སངས་རྒྱས་ནས་ཆོས་འཁོར་བསྐོར་བའི་ཚུལ་ལ་མདོ་སྔགས་གཉིས་
ལས། དང་པོ་ནི། སྟོན་པ་མངོན་པར་རྫོགས་པར་སངས་རྒྱས་པའི་ཚུལ་
བསྟན་ནས་ཞག་བདུན་ཕྲག་བདུན་གྱི་མཐར། ཝ་ར་ཎ་སིར་དྲང་སྲོང་ལྷུང་
བ་རི་དྭགས་ཀྱི་ནགས་སུ། འཁོར་ཀུན་ཤེས་ཀཽཎྜིནྱ་དང་། རྟ་ཐུལ་དང་།
རླངས་པ་དང་། མིང་ཆེན་དང་། བཟང་ལྡན་ཏེ་ལྔ་སྡེ་དང་ལྷ་བརྒྱད་ཁྲི་
ལ་འདི་ནི་སྡུག་བསྔལ་འཕགས་པའི་བདེན་པའོ་ཞེས་བདེན་བཞིའི་ངོ་བོ་དང་།
སྡུག་བསྔལ་ཤེས་པར་བྱ་སོགས་ཀྱིས་བྱེད་པ་དང་། སྡུག་བསྔལ་ཤེས་པར་
བྱ་སྟེ་ཤེས་པར་བྱར་མེད་ཅེས་སོགས་ཀྱིས་བྱ་བ་འབྲས་བུ་དང་བཅས་པ་ལ་

བཟླས་པ་སྟེ་ལན་གསུམ་དང་། རྣམ་པ་བཅུ་གཉིས་སུ་བཀའ་དང་པོ་བདེན་
བཞིའི་ཆོས་འཁོར་བསྐོར། འདུལ་བ་ལུང་། དྲན་པ་ཉེར་བཞག ལས་
བརྒྱ་པ། རྟོགས་བརྗོད་བརྒྱ་པ་སོགས་དེའི་སྡེར་གཏོགས་སོ། སྟོན་པས་
བྱ་རྒོད་ཕུང་པོ་རིར་ལྷན་ཅིག་སྤྱོད་པའི་འཁོར་ལྔ་སྡེ་སོགས་དགེ་སློང་ལྔ་སྟོང་
དང་ཆེད་དུ་བྱ་བ་ཐེག་ཆེན་གྱི་རིགས་ཅན་རྣམས་ལ་བཀའ་བར་པ་མཚན་
ཉིད་མེད་པའི་ཆོས་འཁོར་བསྐོར། མངོན་རྟོགས་བརྒྱད་ཚང་བར་སྟོན་པའི་
ཤེར་མདོ་རྒྱས་པ་འབུམ་དང་། འབྲིང་ལ་རྒྱས་འབྲིང་བསྡུས་གསུམ་ཡོད་
དེ། ཉི་ཁྲི། ཁྲི་བརྒྱད་སྟོང་པ། ཤེས་རབ་ཁྲི་པའོ། བསྡུས་པ་ལ་རྒྱས་
བསྡུས་གཉིས་ཏེ་བརྒྱད་སྟོང་པ་དང་སྡུད་པ་སོགས་སོ། ཤེར་ཕྱིན་གྱི་མདོ་
རྣམས་དེ་དངོས་དང་། ཏིང་ངེ་འཛིན་རྒྱལ་པོ། ལང་གཤེགས། དཀོན་
བརྩེགས་སོགས་དེའི་སྡེར་གཏོགས་སོ། བཅོམ་ལྡན་འདས་ཀྱིས་ཡངས་པ་
ཅན་སོགས་སུ་གདུལ་བྱ་ཐེག་པ་ཐམས་ཅད་པ་སྟེ། འཁོར་ལོ་དང་པོ་གཉིས་
ཀྱི་གསུངས་ཚུལ་ལ་དོགས་པ་ཞུགས་པའི་ཐེག་ཆེན་གྱི་རིགས་ཅན་རྣམས་ལ་
བཀའ་མཐའ་མ་ལེགས་ཕྱེའི་ཆོས་འཁོར་བསྐོར། དགོངས་འགྲེལ་གྱི་འཕགས་
ཞུས་ཀྱི་ལེའུ་དེ་དངོས་དང་། ལེའུ་ལྷག་མ་རྣམས་དེའི་སྡེར་གཏོགས་ཡིན་
ནོ། སྤྱིར་བཀའ་ལ་བརྒྱད་ཁྲི་བཞི་སྟོང་སོགས་ལས་སྐུ་གསུང་ཐུགས་ཀྱིས་

བྱིན་གྱིས་བརླབས་པ་གསུམ་ནི་མདོ་སྡེ་ས་བཅུ་པ་དང་མ་སྐྱེས་དགྲའི་འགྱོད་
པ་སེལ་བའི་མདོའོ། ཕྱི་མ་ལ་ཐུགས་ཏིང་ངེ་འཛིན་དང་། ཐུགས་རྗེ་དང་
བདེན་སྟོབས་ཀྱིས་བརླབས་པ་ཤེས་རབ་སྙིང་པོ། ཁྱད་དོན་དུ་བྱིན་གྱིས་
བརླབས་པའི་ལྷ་ཀླུའི་སྔགས། ལྗོན་ཤིང་ཆོས་སྒྲ་སྒྲོགས་པ་རྣམས་སོ། ཐལ་
རང་སེམས་ཙམ་གསུམ་གྱིས་འཁོར་ལོ་གསུམ་ལ་དྲང་ངེས་འཇོག་ཚུལ་དང་།
དོན་གླུ་ཕལ་ཆེར་གྱིས་འཁོར་ལོ་དང་པོ་མ་གཏོགས་ཐེག་ཆེན་གྱི་བཀར་མི་
འདོད་ཚུལ་སོགས་གཞན་དུ་ཤེས་པར་བྱའོ། འཁོར་ལོ་གསུམ་གྱི་དགོངས་
པ་རང་རང་གི་གདུལ་བྱ་རིགས་ཅན་རྣམས་ཀྱིས་རྣམ་པར་དཔྱད་པ་ན། དེ་
གསུམ་གྱི་དགོངས་པ་རང་རང་གི་བློའི་ངོར་འདི་ལྟར་དུ་གྲུབ་ཀྱི། དེ་ལས་
གཞན་དུ་མིན་ནོ་ཞེས་གྲུབ་པའི་མཐའ་སྨྲ་བ་བཞི་བྱུང་སྟེ། བྱེ་མདོ་གཉིས་
དང༌། དབུ་སེམས་གཉིས་ཏེ་བཞིའོ། དང་པོ་ལ་སྡེ་བ་ཐ་དད་བཀླགས་པའི་
འཁོར་ལོ་ལས་གསུངས་པ་ལྟར། རྩ་བའི་སྡེ་བཞི་ལས་གྱེས་པ་བཅོ་བརྒྱད་
ཡོད་དོ། དེ་ལས་གནས་མ་བུ་པ་ལ་སོགས་པ་ཁ་ཅིག་གིས་རྟག་མི་རྟག་གང་
དུའང་བརྗོད་དུ་མེད་པའི་གང་ཟག་རང་རྐྱ་ཐུབ་པའི་རྫས་ཡོད་ཀྱི་བདག་ཁས་
ལེན་ཞིང་། དེ་ལས་གཞན་གྱི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་
པ་གང་ཟག་གི་བདག་མེད་དང་། དེར་འཛིན་པ་གང་ཟག་གི་བདག་འཛིན་

དུ་འདོད་པ་བྱེ་སྨྲ་ཕལ་ཆེར་དང་། མདོ་སེམས་རང་རྒྱུད་པ་རྣམས་མཚུངས་
སོ། ཁྱད་པར་བྱེ་མདོ་གཉིས་ཀྱིས་ཆོས་ཀྱི་བདག་མེད་ཁས་མི་ལེན་ཅིང་།
རང་གིས་འདོད་པའི་གང་ཟག་གི་བདག་མེད་བསྒོམས་པས་ཉོན་སྒྲིབ་ཟད་པས་
ཐར་པ་ཐོབ་པ་དང་། སེམས་ཙམ་པ་དང་རང་རྒྱུད་པ་གཉིས་ཀྱི་ཐར་པ་ཐོབ་
ཚུལ་སྔར་དང་འདྲ་བ་ལ། རང་རང་གི་ལྟ་བ་སྒོམ་པའི་སྟེང་དུ་ཐེག་ཆེན་
སེམས་བསྐྱེད་བསྣན་ཏེ། གྲངས་མེད་གསུམ་དུ་གོམས་པས་སངས་རྒྱས་
པར་འདོད་དོ། ཐལ་འགྱུར་པས། ཇི་སྲིད་ཕུང་པོ་འཛིན་ཡོད་པ། །དེ་
སྲིད་དེ་ལ་ངར་འཛིན་ཡོད། ཅེས་སོགས་ཀྱིས་དེ་དག་བཀག་ནས། གཞི་
བདེན་པ་གཉིས་ཚོར་དུའང་གང་ཟག་དང་ཆོས་རང་བཞིན་གྱིས་ཐ་སྙད་
དུ་མ་གྲུབ་པའི་ལྟ་བ་གོམས་པར་བྱས་པས་ཉོན་སྒྲིབ་ཟད་པས་ཐར་པ་ཐོབ་
པ་དང་། དེའི་སྟེང་དུ་སེམས་བསྐྱེད་འཁོར་བཅས་བསྣན་ཏེ་གྲངས་མེད་
གསུམ་དུ་ཚོགས་བསགས་པ་ལས་སངས་རྒྱས་པར་འདོད་དོ། དེ་ལྟར་
གདུལ་བྱའི་མོས་པ་གསུམ་དུ་ཕྱེ་བའི་དང་པོ་ནི་ཐེག་དམན་པ་དང་།
གཉིས་པ་ཕར་ཕྱིན་ཐེག་པ་དང་། ཕྱི་མ་སྔགས་ཀྱི་ཐེག་པའོ། སྔ་མ་
ལ་ཉན་རང་གི་ཐེག་པ་གཉིས་ཀྱི་དབྱེ་བ་ཡོད་ལ། འདི་གཉིས་གཞན་དོན་
ཁུར་འཁྱེར་ལ་རྒྱབ་ཀྱིས་ཕྱོགས་ཤིང་། རྣམ་གྲོལ་སྒྲུབ་པའི་རྒྱུའི་གཙོ་

བོ་ནི་བདག་མེད་རྟོགས་པའི་ཤེས་རབ་སྟེ། དེ་ལ་བསླབ་པ་གསུམ་སོགས་
ལམ་གཞན་གྱིས་གྲོགས་བྱས་ཏེ་ཉོན་མོངས་ཟད་པར་བྱེད་དོ།
གཉིས་པ་བཤད་བྱའི་གཙོ་བོ་སྔགས་ཀྱི་ཆོས་འཁོར་བསྐོར་བའི་ཚུལ་
ལ་བྱ་སྤྱོད་ཡོ་ག་བླ་མེད་དང་བཞི། དང་པོ་ལ་རིགས་སོ་སོའི་རྒྱུད་དང་
བྱ་བ་སྤྱིའི་རྒྱུད་གཉིས། དང་པོ་ལ་འཇིག་རྟེན་ལས་འདས་མ་འདས་ཀྱི་རིགས་
གཉིས། དང་པོ་ལ་དེ་བཞིན་གཤེགས་པའི་རིགས་དང་། པདྨ་དང་རྡོ་རྗེའི་
རིགས་གསུམ་ནི་རིམ་པར་མཆོག་འབྲིང་ཐ་མར་གསུངས་སོ། དང་པོ་ལ་
སྡེ་ཚན་བརྒྱད་ལས་དེའི་རིགས་ཀྱི་གཙོ་བོ་ནི་ཤཱཀྱ་ཐུབ་པའོ། གཙོ་བོའི་རྒྱུད་
ཀྱི་སྐོར་ལ་སྟོན་པ་གནས་གཙང་ན་བཞུགས་ཏེ། དེ་ལ་འཁོར་གྱིས་མ་ཞུས་
པར་ཡི་གེ་བརྒྱ་པ་ཕན་ཡོན་དང་བཅས་པ་གསུངས། དེ་ལས་འཕྲོས་ནས་
དམ་ཚིག་གསུམ་བཀོད་པའི་རྒྱལ་པོའི་རྒྱུད་གསུངས། དེ་ལས་སྒྲུབ་ཐབས་
དང་ཐང་ག་རྡུལ་ཚོན་གྱི་དཀྱིལ་འཁོར་བྱ་ཚུལ་སོགས་གསུངས་སོ། གཞན་
ཡང་སྒོ་མཐའ་ཡས་པ་སྒྲུབ་པའི་གཟུངས་དང་། གསང་བ་རིང་བསྲེལ་གྱི་
ཟ་མ་ཏོག་གི་གཟུངས་སོགས་གསུངས་སོ། སུམ་ཅུ་རྩ་གསུམ་དུ་རྟེན་འབྲེལ་
སྙིང་པོའི་གཟུངས་མཆོད་རྟེན་དུ་བཞུགས་པའི་ཆོ་ག་ཕན་ཡོན་དང་བཅས་
པ་དང་། ཡངས་པ་ཅན་དུ་བདེ་གཤེགས་བདུན་གྱི་མདོ་དང་། སྨན་བླའི་

སྔོན་གྱི་སྨོན་ལམ་གྱི་ཁྱད་པར་རྒྱས་པའི་མདོ་ཞིང་བཀོད་དང་བཅས་པ་
གསུངས་སོ། རིགས་ཀྱི་བདག་པོ་འཇམ་དཔལ་དང་། དེའི་རྒྱུད་འཇམ་
དཔལ་རྩ་རྒྱུད་ལེའུ་སོ་དྲུག་པ་དེ་ལས་འཇམ་དཔལ་ཞི་ཁྲོའི་སྒྲུབ་ཐབས་མང་
པོ་བསྟན། འཇམ་དཔལ་དཔའ་བོ་གཅིག་སྒྲུབ་ཀྱི་རྒྱུད་དེ་ལས་འཇམ་དབྱངས་
དཀར་སེར་གྱི་སྒྲུབ་ཐབས་མང་པོ་བསྟན། རིགས་ཀྱི་ཡུམ་ནི་འོད་ཟེར་ཅན་
དང་། གྲྭ་ལྔ་དེ་དག་གི་གཟུངས་རྟོག་ཕན་ཡོན་དང་བཅས་སོ། རིགས་ཀྱི་
གཙུག་ཏོར་ནི་གཙུག་ཏོར་རྣམ་རྒྱལ་དྲི་མེད་གདུགས་དཀར་རྣམས་སོ། དང་
པོའི་རྒྱུད་ལ་རྣམ་རྒྱལ་མའི་རྟོག་པ་དང་། ངན་སོང་སྦྱོང་བའི་གཟུངས་སོགས་
ལྔ་ཡོད། གདུགས་དཀར་ལ་མི་འདྲ་བ་བཞི་ཡོད་པ་ལས་རྣམ་པར་དག་པ་
ནི་མཆོག་གྲུབ་མའོ། རིགས་ཀྱི་ཁྲོ་མོའི་རྒྱུད་ནི་གནས་གཙང་དུ་ཁྲོ་མོ་རྣམ་
པར་རྒྱལ་བའི་རྟོག་པ་གསང་བའི་རྒྱུད་ཅེས་པ་རྒྱས་བསྡུས་གཉིས་ཡོད་པ་མི་
ཡུལ་ན་མེད་ལ། དེ་ལས་བསྡུས་པ་ཤོ་ལོ་ཀ་སྟོང་ཡོད་པ་ལས་གཤིན་རྗེ་གཤེད་
ཀྱི་དཀྱིལ་འཁོར་དྲུག་ལས་ཚོགས་དང་བཅས་པ་དང་། སྐུལ་བྱེད་མའི་
གཟུངས་རྒྱལ་མཚན་རྩེ་མོའི་དཔུང་རྒྱན་སོགས་སོ། རིགས་ཀྱི་བཀའ་ཉན་
ཕོ་མོའི་རྒྱུད་ནི། བུ་མང་པོ་སྟོན་པའི་དང་སྒོ་བཟང་པོའི་དང་། མི་རྒོད་
འཇོམས་པའི་གཟུངས་སོགས་སོ། རིགས་ཀྱི་བྱང་སེམས་ནི་སྤྱན་རས་

གཟིགས་ཡིན་ལ། འདི་པདྨའི་རིགས་ཡིན་ཀྱང་འདིར་ཡོད་པ་མི་འགལ་ལོ།
དེའི་སྡེ་ཚན་གྱི་རྒྱུད་ལ་ཉེ་བའི་སྲས་ཆེན་བརྒྱད་ཀྱི་མཚན་བརྒྱ་རྩ་བརྒྱད་དང་།
བྱམས་པའི་དམ་བཅའི་གཟུངས་སོ། དེའི་རིགས་སུ་གཏོགས་པའི་ལྷ་ཀླུ་གནོད་
སྦྱིན་གྱི་སྡེའི་རྒྱུད་ནི། མདོ་སྡེ་སྤྲིན་ཆེན་པོ་ལེའུ་སྟོང་ཕྲག་བརྒྱ་པ་ལས་གཅིག་
བོད་དུ་འགྱུར། དེ་ལས་ཀླུའི་དཀྱིལ་འཁོར་དང་ཆོ་ག་མང་པོ་དང་། ནོར་
རྒྱུན་མ་དང་གཟའ་ཡུམ་ཆབ་གཏོར་ཡི་དྭགས་མོ་ལ་གཏོར་མ་སྦྱིན་པའི་ཆོ་
ག་སོགས་བསྟན་ཏོ།
པདྨའི་རིགས་ལ་ལྔ། རིགས་ཀྱི་གཙོ་བོ་ནི་ཚེ་དཔག་མེད་དང་། དེའི་
རྒྱུད་མཉན་ཡོད་དུ་འཇམ་དཔལ་ལ་གསུངས། སྟེང་ཕྱོགས་ཚེ་དཔག་མེད་
དང་། འཆི་མེད་རྔ་སྒྲའི་གཟུངས་སོ། རིགས་ཀྱི་བདག་པོ་སྤྱན་རས་གཟིགས་
དང་། དེའི་རྩ་རྒྱུད་ཆེན་མོ། བོ་ཏའི་རྩ་འབྲེལ་པདྨ་ར་གའི་རྒྱུད། དོན་
ཡོད་ཞགས་པའི་ཆོ་ག་ཞིབ་མོའི་རྒྱུད། སེང་གེ་སྒྲའི་གཟུངས་ཆེ་ཆུང་གཉིས་
སོགས་མང་ངོ་། རིགས་ཀྱི་ཡུམ་ནི་སྒྲོལ་མ་སྟེ། དེའི་ལས་ཚོགས་འབྱུང་
བའི་རྒྱད་ལེའུ་སོ་ལྔའི་གསུམ་པ་ཕྱག་འཚལ་ཉེར་གཅིག་མའོ། ཁ་ཅིག་འདི་
བླ་མེད་ཡིན་ཏེ་ཉི་མ་སྦས་པས་དེ་བླ་མེད་དུ་བཀྲལ་བའི་ཕྱིར་ཟེར་ན་སྐྱོན་མེད་
དེ། འཇམ་དཔལ་མཚན་བརྗོད་སྒེག་པའི་རྡོ་རྗེས་ཡོ་གར་བཀྲལ། དུས

འཁོར་འགྲེལ་ཆེན་ལས་བླ་མེད་དུ་བཀྲལ། འཕགས་པ་ལྷས་ཨ་ནི་ཡིག་འབྲུ་
ཀུན་གྱི་མཆོག་ཅེས་སོགས་རྫོགས་རིམ་གྱི་དོན་ཅན་དུ་གསུངས་པ་ལྟ་བུ་ཡིན་
པའི་ཕྱིར། རིགས་ཀྱི་ཁྲོ་མོའི་རྒྱུད་ནི་རྟ་མགྲིན་གྱི་རྒྱུད་རྟོག་པ་བདུན་ཅུ་པ་
བོད་དུ་མ་འགྱུར། ཧ་ཡ་གྲའི་གཟུངས་ཞེས་པ་ཡོད་དོ། རི་ཁྲོད་ལོ་མ་གྱོན་
མའི་གཟུངས་བན་ཤ་བ་རིའི་མདོ་སྒྲུབ་ཐབས་ཆོ་ག་ལས་ཚོགས་སྟོན་པའོ།
རིགས་ཀྱི་བཀའ་ཉན་ཕོ་མོའི་རྒྱུད་ནི། ཕྱིར་མི་ལྡོག་པ་སྟོབས་ཆེན་གྱི་མདོ།
དཔལ་ཆེན་མདོ་སོགས་སོ།
རྡོ་རྗེའི་རིགས་ལ་ལྔ། རིགས་ཀྱི་གཙོ་བོའི་རྒྱུད་ནི། ངན་སོང་སྦྱོང་བ་
མི་འཁྲུགས་པའི་གཟུངས་སོ། རིགས་ཀྱི་བདག་པོ་ཕྱག་ན་རྡོ་རྗེ་སྟེ། དེའི་
རྒྱུད་ལ་རྡོ་རྗེ་ས་འོག་གི་རྒྱུད་འགྱུར་མི་འདྲ་བ་གསུམ་ཡོད། འབྱུང་པོ་འདུལ་
བྱེད་ཀྱི་རྒྱུད་དང་། རྡོ་རྗེ་གཏུམ་མོའི་རྒྱུད་ལ་རྩ་རྒྱུད། རྒྱུད་ཕྱི་མ། ཕྱི་
མའི་ཕྱི་མ་རྣམས་སོ། རྣམ་འཇོམས་ཀྱི་རྒྱུད་ནི་སངས་རྒྱས་རི་བོ་མཆོག་
རབ་ཀྱི་ཤར་ལྷོ་རྡོ་རྗེ་ལྷུན་པོའི་ཟོམ་ན་བཞུགས་ཚེ། རྒྱལ་པོ་མ་སྐྱེས་དགྲས་
ཡབ་རྒྱལ་པོ་གཟུགས་ཅན་སྙིང་པོ་བཀྲོངས། མི་དགེའི་ཁྲིམས་བཅས་པས་
དགེ་བའི་སྟོབས་ཉམས་མི་དགེའི་སྟོབས་རྒྱས་ཏེ་སྐྱེ་བོ་རྣམས་ནད་ཀྱིས་མནར་
བ་ན། རྒྱལ་པོ་བཞིས་སྟོན་པ་ལ་ཞུས་པས་སངས་རྒྱས་ཀྱིས་ཕྱག་ན་རྡོ་རྗེ་

བསྐུལ་བས་ཕྱག་ན་རྡོ་རྗེ་རྣམ་འཇོམས་ཀྱི་སྐུར་བཞེངས་ཏེ། རྒྱུད་ལེའུ་བརྒྱ་
གསུངས་པའི་ལེའུ་དང་པོ་ནི་ད་ལྟའི་རྒྱུད་འདིའོ། ལེའུ་ལྷག་མ་རྣམས་དེའི་
རྒྱུད་ཕྱི་མ་དང་བཤད་རྒྱུད་གཉིས་ཀའོ། འདི་ལས་རྒྱུད་དོ་ཅོག་གི་རྩ་བ་སྟེ་
ཞེས་པ་དེ་དག་གིའོ། རིགས་ཀྱི་ཡུམ་གྱི་རྒྱུད་མེ་ལྕེ་འབར་མའི་གཟུངས་སོ།
རིགས་ཀྱི་ཁྲོ་མོའི་རྒྱུད་ནི་བདུད་རྩི་ཐབས་སྦྱོར་རོ། རིགས་ཀྱི་བཀའ་ཉན་
ཕོ་མོའི་རྒྱུད་ནི་སྟོབས་པོ་ཆེའི་གཟུངས། རྡོ་རྗེ་ལུ་གུ་རྒྱུད། རྡོ་རྗེ་མཆུ། གནམ་
ལྕགས་མཆུ་སོགས་སོ།
འཇིག་རྟེན་པའི་རིགས་གསུམ་ནི་ནོར་ཅན་ལ་ནོར་བུ་བཟང་པོའི་གཟུངས་
རྟོག ཛམ་སེར་གྱི་གཟུངས་རྟོག རྣམ་སྲས་ཀྱི་ཆོ་ག་གཟུངས་རྟོག་ལས་
ཚོགས་རྣམས་སོ། ལྔ་རྩེན་གྱི་རིགས་ལ་སྒྲ་གཅན་འཛིན་ལ་མེ་ཁ་ལའི་གཟུངས་
གསུངས་སོ། འཇིག་རྟེན་པའི་རིགས་ལ་རིག་སྔགས་ཀྱི་རྒྱལ་མོ་དབུགས་
ཆེ་མོ་ཞེས་བྱའོ། །
བྱ་རྒྱུད་སྤྱིའི་རྣམ་བཞག་ལ་གསང་བ་སྤྱི་རྒྱུད། ལེགས་གྲུབ་ཀྱི་རྒྱུད།
དཔུང་བཟང་གིས་ཞུས་པ། བསམ་གཏན་ཕྱི་མ་སྟེ་བཞི་ལས་སྔ་མ་སྔ་མ་
རྒྱ་ཆེ་ལ་ཕྱི་མ་རྣམས་ཆུང་ངོ་། དེ་དག་གིས་བསྟན་ཚུལ་ནི་དང་པོས་སྨིན་
བྱེད་ཀྱི་ཐབས་དབང་གི་སྐོར་སྟོན་ཏེ། རིགས་གསུམ་གྱི་དཀྱིལ་འཁོར་སྟོང་

ལྔ་བརྒྱ་དང་། གཞན་ཡང་དཀྱིལ་འཁོར་ཐམས་ཅད་ལ་ཐུན་མོང་དུ་དགོས་
ཤིང་། རྒྱུད་སྡེ་གཞན་ལ་ཐུན་མོང་དུ་དགོས་པའི་ཆོ་ག་དང་། སྟ་གོན་གྱི་
ཆོ་ག་རྣམས་རྒྱས་པར་སྟོན་ཏོ། གཉིས་པས་ཁྲོ་བོ་ལེགས་གྲུབ་ལ་བརྟེན་པའི་
བགེགས་སྲུང་བ་སོགས་ལས་རབ་འབྱམས་ཀྱི་དགོས་པ་དངོས་གྲུབ་སྒྲུབ་ཚུལ་
དང་། བྱ་རྒྱུད་ཀྱི་བསྲུང་བསྟེན་བཟའ་བའི་དམ་ཚིག་རྒྱས་པ་སྟོན་ཏོ། གསུམ་
པས་སྤྱི་རྒྱུད་ཀྱིས་མ་བཤད་པའི་དབང་གི་ཆོ་ག་དང་། ལེགས་གྲུབ་ཀྱིས་མ་
བསྟན་པའི་རིག་སྔགས་སྒྲུབ་ཚུལ་ཅུང་དང་། ལས་བཞི་རབ་འབྱམས་ཀྱི་
དངོས་གྲུབ་སྒྲུབ་ཚུལ་རྒྱས་པར་བསྟན་ཏོ། བཞི་པ་ནི་གཙུག་གཏོར་གྱི་རྒྱུད་
ཅེས་པའི་རྒྱུད་ཆེན་པོ་ཞིག་གི་དུམ་བུ་ཡིན་ལ། དེའི་རྒྱུད་ཕྱི་མར་བྱེད་པ་
ཡང་ཡོད་དོ། དེའི་བརྗོད་བྱ་ལ་བྱ་སྤྱོད་གཉིས་ཀའི་གདུལ་བྱ་འཚང་རྒྱ་བའི་
ཐབས་དེ་དག་གི་རྒྱུད་དོན་སྡུད་པའི་འཆིང་བ(ཆིངས་) རྣམས་བཅུ་སྟེ། སྒྲུབ་
གནས་ཀྱི་མཚན་ཉིད། བདག་གི་དང་རིག་སྔགས་ཀྱི་དང་ལྷའི་དེ་ཁོ་ན་ཉིད་
གསུམ་དང་མེ་གནས་སྒྲ་གནས་སྒྲ་མཐའི་བསམ་གཏན་གསུམ་དང་། རིག་
སྔགས་སྒྲུབ་པ་ལ་འཇུག་པའི་ཆོ་ག སྦྱིན་སྲེག་གི་ཆོ་ག དབང་གི་ཆོ་གའོ།
དེ་ཁོ་ན་ཉིད་གསུམ་གྱིས་བྱ་སྤྱོད་གཉིས་ཀར་གལ་ཆེ་བའི་བཟླས་བརྗོད་ཡན་
ལག་བཞི་དང་། བསམ་གཏན་གསུམ་སྟེ་གཉིས་ཀྱི་ལས་ཀྱི་དངོས་གཞི་དང་།

འཇུག(མཇུག་)གི་ཆོ་གས་བསྙེན་པའི་མགོ་མཇུག་ཏུ་ཇི་ལྟར་བྱ་བའི་རིམ་
པ་རྣམས་བསྟན་ཏོ།
སྤྱོད་རྒྱུད་ཀྱི་ཆོས་འཁོར་བསྐོར་ཚུལ་ནི་རྒྱལ་བ་ཤཱཀྱ་ཐུབ་པ་འདིའི་ལོངས་
སྐུ་རྣམ་སྣང་གངས་ཅན་མཚོས་རྣམ་སྣང་མངོན་པར་བྱང་ཆུབ་པའི་རྒྱུད།
གཞི་སྙིང་མེ་ཏོག་གིས་བརྒྱན་པའི་འཇིག་རྟེན་གྱི་འོག་མིན་དུ་གསུངས་སོ། འདི་
ལ་འཁྲུལ་ནས་འཇིག་རྟེན་གྱི་ཁམས་དེ་འོག་མིན་དུ་འདོད་པར་མི་བྱ་སྟེ། གླིང་
བཞི་བྱེ་བ་ཕྲག་བརྒྱའི་འཇིག་རྟེན་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་ཞེས་བྱ་ལ། དེ་ཉིད་བྱེ་བ་ཕྲག་བརྒྱས་གོང་ནས་གོང་དུ་བཞིར་བསྒྱུར་
བ་ལས་གཞི་སྙིང་མེ་ཏོག་གིས་བརྒྱན་པའི་རྒྱུད་དང་པོ་དང་། དེའི་རྒྱུད་བར་
མ་དང་། དེའི་རྒྱུད་རབ་འབྱམས་དང་། དེ་བྱེ་བ་ཕྲག་བརྒྱ་ལ་གཞི་སྙིང་
མེ་ཏོག་གིས་བརྒྱན་པའི་འཇིག་རྟེན་གྱི་ཁམས་ཀྱི་བཀོད་པ་ཞེས་བྱ་ལ། དེའི་
བྱེ་བྲག་གམ་ཆ་ཤས་ལ་ལོངས་སྤྲུལ་གྱི་ཞིང་གཉིས་ཀ་ཡོད་པའི་ཕྱིར། སྤྱོད་
རྒྱུད་པདྨའི་རྒྱུད་བོད་དུ་མ་འགྱུར་ལ་རྡོ་རྗེའི་རིགས་ཀྱི་རྒྱུད་ལ་ཕྱག་ན་རྡོ་རྗེ་
དབང་བསྐུར་བའི་རྒྱུད་དོ། །
ཡོ་གའི་ཆོས་འཁོར་བསྐོར་ཚུལ་ནི། ལོངས་སྐུ་རྣམ་སྣང་ཆེན་པོ་འོག་
མིན་དུ་བཞུགས་ནས། དེའི་སྤྲུལ་སྐུ་རྣམ་སྣང་ཞལ་བཞི་པ་ཞིག་རི་རབ་ཀྱི་

རྩེར་བྱོན་ནས་རྡོ་རྗེ་རིན་པོ་ཆེའི་གཞལ་མེད་ཁང་དུ་སེང་གེའི་ཁྲི་ལ་བཞུགས།
མི་བསྐྱོད་པ་སོགས་བཞི་གླང་པོའི་ཁྲི་ལ་བཞུགས་ཏེ། ཡོ་གའི་རྒྱུད་ཐམས་
ཅད་རྩ་རྒྱུད་བཤད་རྒྱུད་ཆ་མཐུན་གྱི་རྒྱུད་གསུམ་དུ་བསྡུས་སོ། སེང་གླང་
གི་ཁྲི་དེ་དག་སྲིད་པ་ཐ་མའི་སེམས་དཔའ་ཤ་སྟག་གོ དེ་ཐམས་ཅད་ཀྱི་རྩ་
བ་དེ་ཉིད་བསྡུས་པ་ཡིན་ལ། དེ་ལ་རྡོར་དབྱིངས། ཁམས་གསུམ་རྣམ་རྒྱལ།
འགྲོ་འདུལ། དོན་གྲུབ་ཀྱི་དུམ་བུ་དང་བཞི་ཡོད། དེ་ཉིད་བསྡུས་པ་ལ་རྒྱུད་
ཕྱི་མ་དང་། ཕྱི་མའི་ཕྱི་མ་དང་གཉིས་ཀྱི་དང་པོས་ནང་གི་རྣལ་འབྱོར་ལ་
དགའ་བའི་གདུལ་བྱའི་དོན་དུ་མཆོག་གི་དངོས་གྲུབ་སྒྲུབ་པའི་ཐབས་བསྟན།
གཉིས་པས་ནང་གི་རྣལ་འབྱོར་ལ་འཇིགས་པའི་ཕལ་བའི་དོན་དུ་འཇིག་རྟེན་
པའི་དངོས་གྲུབ་སྒྲུབ་པའི་ཐབས་བསྟན་ཏོ།
བླ་མེད་ཀྱི་ཆོས་འཁོར་བསྐོར་ཚུལ་ནི། བླ་མེད་ཀྱི་རྒྱུད་ཕལ་ཆེར་དཔལ་
ལྡན་འབྲས་སྤུངས་སུ་གསུངས་པར་བཤད་པ་ཡོད་ལ། དེ་ལ་སྡོམ་འབྱུང་
ལས། རྣལ་འབྱོར་རྒྱུད་རྣམས་ཀྱི་ནི་ཚད། །བྱེ་བ་ཕྲག་ནི་དྲུག་ཏུ་ངེས། །དེ་
བཞིན་རྣལ་འབྱོར་མ་རྒྱུད་གྲངས། །བྱེ་བ་ཕྲག་ནི་བཅུ་དྲུག་གྲགས། ཞེས་
རྣལ་འབྱོར་དང་རྣལ་འབྱོར་མའི་རྒྱུད་ཅེས་དང་དུས་འཁོར་ལས་ཐབས་རྒྱུད་
དང་། ཤེས་རབ་ཀྱི་རྒྱུད་ཅེས་དང་། རྡོ་རྗེ་སྙིང་པོ་རྒྱན་གྱི་རྒྱུད་ལས་མཁའ་

འགྲོ་དང་མཁའ་འགྲོ་མའི་རྒྱུད་ཅེས་མིང་འདོགས་མི་འདྲ་བ་བྱུང་བ་ལས།
ཐབས་རྒྱུད་ལ་འདོད་ཆགས་ཐབས་རྒྱུད། ཞེ་སྡང་ཐབས་རྒྱུད། གཏི་མུག་
ཐབས་རྒྱུད་དང་གསུམ་ལས། དང་པོ་འདུས་པའི་རྒྱུད་གསུང་བ་པོ་དང་།
གནས་དང་གདུལ་བྱ་སོགས་གྲགས་ཆེ་ལ། དེའི་རྩ་རྒྱུད་རྒྱས་པ་ཤོ་ལོ་ཀ་
ཉི་ཁྲི་ལྔ་སྟོང་པ་ཞིག་དང་། དེ་ལས་བསྡུས་པ་ཤོ་ལོ་ཀ་སྟོང་བརྒྱད་བརྒྱ་པ་
ལེའུ་བཅོ་བརྒྱད་པ་འདི་དང་གཉིས་སོ། སྔ་མ་རྒྱས་པ་གསུངས་ནས་ཕྱི་མ་
གདུལ་བྱ་བློ་དམན་པའི་དོན་དུ་ཚིག་བསྡུས་པ་ཙམ་ལས་འདི་གཉིས་རྩ་བཤད་
མིན་ནོ། འདུས་པའི་བཤད་རྒྱུད་ནི། རྒྱུད་ཕྱི་མ། རྡོ་རྗེ་ཕྲེང་བ། དགོངས་
པ་ལུང་སྟོན། ཡེ་ཤེས་རྡོ་རྗེ་ཀུན་བཏུས། ལྷ་མོ་བཞིས་ཞུས། ལྷའི་དབང་
པོས་ཞུས་པ་དང་དྲུག་གོ དེའི་ཕྱོགས་མཐུན་གྱི་རྒྱུད་ནི། རྡོ་རྗེ་སྙིང་པོ་རྒྱན་
གྱི་རྒྱུད་དང་། སྒྱུ་འཕྲུལ་དྲ་བའི་རྒྱུད་དང་གཉིས་སོ། ཞེ་སྡང་ཐབས་རྒྱུད་
ནི་གཤེད་སྐོར་གྱི་རྒྱུད་རྣམས་ཡིན་ལ། དེ་ཡང་ཡུམ་རྡོ་རྗེ་རོ་ལངས་མས་
ཞུས་ཏེ་བཅོམ་ལྡན་འདས་འཇམ་དབྱངས་བདུད་ཐམས་ཅད་འཇོམས་པ་
གཤིན་རྗེ་གཤེད་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་བཞུགས་ཏེ།
རྡོ་རྗེ་བཙུན་མོའི་བྷ་གར་གཤིན་རྗེ་གཤེད་དམར་ནག་གཉིས་ཀྱི་རྩ་རྒྱུད་རྒྱས་
པ་ཤོ་ལོ་ཀ་ཉི་ཁྲི་ལྔ་སྟོང་པ་རེ་རེ་དང་། དེ་དག་ལས་བསྡུས་པའི་རྒྱུད་ཆུང་

རེ་རེ་ཡོད་པ་བོད་དུ་མ་འགྱུར། རྟོག་བདུན་ནི་ལཱ་ལི་ཏས་ཨོ་རྒྱན་ནས་འཇིགས་
བྱེད་ཀྱི་རྒྱུད་རྒྱས་པ་རྟོག་པ་སུམ་བརྒྱ་པ་དང་། ཤོ་ལོ་ཀ་འབུམ་ཡོད་པ་ལས་
བཏུས་ནས་སྤྱན་དྲངས་པའོ། །དེའི་བཤད་རྒྱུད་ཏེའུ་ལོའི་རྟོག་པ། ལོ་རྒྱུས་
ཀྱི་རྟོག་པ། ཆོས་རྒྱལ་གྱི་རྟོག་པ། འཇིགས་བྱེད་ཀྱི་རྒྱུད་དངོས་གྲུབ་ཀྱི་
ལེའུ་དང་བཞི་གསུངས་སོ། གཏི་མུག་ཐབས་རྒྱུད་ནི་རྡོ་རྗེ་ཨ་ར་ལའི་རྒྱུད་
སོགས་ཡིན་པར་གསུངས་སོ།
མ་རྒྱུད་ཀྱི་གཙོ་བོ་བདེ་ཀྱི་དུས་འཁོར་གསུམ་ལས། དང་པོ་ཞུ་བ་པོ་རྡོ་
རྗེ་ཕག་མོ་དང་། གནས་ནི་དང་པོ་རི་རབ་ཀྱི་རྩེ་དང་། ཕྱིས་སུ་དཔལ་ལྡན་
འབྲས་སྤུངས་སུ་གསུངས་ལ། རྩ་རྒྱུད་རྒྱས་པ་ཤོ་ལོ་ཀ་འབུམ་ཕྲག་གསུམ་
པ་དང་། དེ་ལས་བཏུས་པ་འབུམ་ཕྲག་གཅིག་པ་དང་། དེ་ལས་བཏུས་པ་
ཤོ་ལོ་ཀ་བདུན་བརྒྱ་ལེའུ་ང་གཅིག་པའི་རྒྱུད་འདི་དང་གསུམ་མོ། དེའི་ཐུན་
མོང་མ་ཡིན་པའི་བཤད་རྒྱུད་སྡོམ་འབྱུང་། མངོན་བརྗོད་བླ་མ། རྣལ་འབྱོར་
མ་ཀུན་སྤྱོད་རྡོ་རྗེ་མཁའ་འགྲོ ཐུན་མོང་བའི་བཤད་རྒྱུད་སཾ་བྷུ་ཊ་དང་ལྔ་
གསུངས་སོ། ཀྱི་རྡོར་གྱི་རྩ་རྒྱུད་ཐོག་མར་འཛམ་གླིང་དང་། ཕྱིས་འོག་
མིན་དུ་གསུངས་ལ། འབུམ་ལྔ་དགྱེས་པ་རྡོ་རྗེ་ཞེས་བྱ་རྒྱུད་ལས་བཏུས་པའི་
བསྡུས་རྒྱུད་དེ་བརྟག་གཉིས་སོ། དང་པོའི་བཤད་རྒྱུད་ཕྱག་ཆེན་ཐིག་ལེ།

བརྟག་གཉིས་ཀྱི་ཐུན་མོང་བའི་བཤད་རྒྱུད་སཾ་བྷུ་ཊ་དང་། ཐུན་མོང་མ་ཡིན་
པའི་བཤད་རྒྱུད་གུར་དང་ཕྱོགས་མཐུན་གྱི་རྒྱུད་ཡེ་ཤེས་ཐིག་ལེ་སོགས་
གསུངས་སོ། དུས་འཁོར་དཔལ་ལྡན་འབྲས་སྤུངས་སུ་རྒྱལ་པོ་ཟླ་བ་བཟང་
པོ་ལ་རྩ་རྒྱུད་རྒྱས་པ་སྟོང་ཕྲག་བཅུ་གཉིས་པ་དང་། དེ་ལས་བསྡུས་པའི་རྒྱུད་
དང་དེའི་རྒྱུད་ཕྱི་མ་དང་གསུམ་གསུངས་སོ། ། །
སྨྲས་པ། མདོ་སྔགས་ཆོས་འཁོར་བསྐོར་བའི་ཚུལ། །མདོ་རྒྱུད་དགོངས་
འགྲེལ་ལས་བཏུས་ཏེ། །འདོད་སྲེད་སྙན་གྲགས་ཕྱིར་མིན་པར། །འདོད་
དོན་བག་ཆགས་འཇོག་ཕྱིར་བྲིས། ཞེས་བྱའོ། །
དེ་ལྟར་བཅོམ་ལྡན་འདས་ཀྱིས་སྐུ་དངོས་ཀྱི་གདུལ་བྱ་རིགས་ཅན་གསུམ་
གྱི་དོན་རྫོགས་པའི་མཐར། བརྒྱད་ཅུའི་ལོ་ལ་ཀུ་ཤའི་གྲོང་ཁྱེར་གྱད་ཀྱི་ཉེ་
འཁོར་ཤིང་སྭ་ལ་ཟུང་གི་ཚལ་དུ་མྱ་ངན་ལས་འདས་པའི་ཚུལ་མཛད་དོ། དེ་
རྗེས་བཀའ་བསྡུ་རིམ་པ་གསུམ་བྱུང་བའི་དང་པོ་ནི། འདའ་ཚུལ་བསྟན་
པའི་དབྱར་དེར་རྒྱལ་པོའི་ཁབ་བདེ་ཆེན་མའི་ཕུག་ཏུ་རྒྱལ་པོ་མ་སྐྱེས་དགྲས་
སྦྱིན་བདག་བྱས་ཏེ་འོད་སྲུང་ཆེན་པོ་ནས་དགེ་འདུན་གྱི་གནས་བརྟན་མཛད་
ནས་དགྲ་བཅོམ་པ་ལྔ་བརྒྱས་དབྱར་གནས་པར་ཞལ་གྱིས་བཞེས་སོ། དེའི་
ཚེ་ཀུན་དགའ་བོ་དགྲ་བཅོམ་པ་ལྔ་བརྒྱའི་སྣམ་སྦྱར་བརྩེགས་པའི་སྟེང་དུ་ཞལ་

མཉན་ཡོད་ད་ཕྱོགས་གདོང་མཆི་མས་གུང་སྙན་པའི་གདངས་བཅས་ཏེ། འདི་
སྐད་བདག་ཐོས་ཀྱིས་ཐོག་དྲངས་ཏེ་ཚིག་གཅིག་ཀྱང་མ་ཆད་པར་མདོ་སྡེའི་
སྡེ་སྣོད་བསྡུས་སོ། དེ་ནས་སྔར་ལྟར་ཉེ་བར་འཁོར་གྱིས་འདུལ་བའི་སྡེ་སྣོད་
དང་། འོད་སྲུང་ཆེན་པོ་ནས་མངོན་པའི་སྡེ་སྣོད་ཚིག་གཅིག་ཀྱང་མ་ཆད་
པར་བློ་ལ་བཏོན་ནས་བསྡུས་སོ། ཐུབ་པའི་དབང་པོའི་བསྟན་པའི་གཏད་
རབས་བདུན་ནི། ལེགས་པར་གསུང་མཛད་ཐུབ་པའི་དབང་པོ་དང་། །འོད་
སྲུང་ཀུན་དགའ་ཤ་ནའི་གོས་ཅན་དང་། །ཉེར་སྦས་དྷི་ཏི་ཀ་དང་ནག་པོ་པ།
།ལེགས་མཐོང་ཆེན་པོ་བསྟན་པའི་གཏད་རབས་བདུན། ཞེས་གོ་རིམ་བཞིན་
གསུངས་པ་ལྟར་རོ། །
བསྡུ་བ་གཉིས་པ་སྟོན་པ་འདས་ནས་ལོ་བརྒྱ་དང་བཅུ་ལོན་པ་ན། ཡངས་
པ་ཅན་གྱི་དགེ་འདུན་རྣམས་ཀྱིས་མི་རུང་བའི་གཞི་བཅུ་སྤྱད་པ་ན། དགྲ་
བཅོམ་པ་གྲགས་པ་ལ་སོགས་པ་བདུན་བརྒྱས་གཞི་དེ་དག་སུན་ཕྱུང་ནས་དགེ་
སློང་རྣམས་གནས་དབྱུང་བྱས་ཏེ་བཀྲ་ཤིས་ཀྱི་གསོ་སྦྱོང་མཛད་པ་དེ་ཡིན།
སྦྱིན་བདག་མྱ་ངན་མེད་ཀྱིས་བྱས་སོ།
གསུམ་པ་ནི་ལེགས་ལྡན་འབྱེད་དང་དུལ་བ་ལྷ། པད་འབྱུང་སོགས་ཀྱིས་
བཤད་ལ། དེ་ཡང་ལུགས་གཅིག་ལ་ལོ་བརྒྱ་དང་སོ་ངན་ལོན་པ་ན། གྲོང་

ཁྱེར་སྐྱ་བོའི་བུར་བདུད་སྡིག་ཅན་བཟང་པོ་ཞེས་པས་དགྲ་བཅོམ་པའི་ཆ་བྱད་
དུ་སྤྲུལ་ནས་དགེ་སློང་རྣམས་ལྟ་བ་ཐ་དད་དུ་ཕྱེས་པས་འཁྲུག་ལོང་དུ་གྱུར་
པ་ན། དགེ་སློང་གནས་མལ་བུ་ཞེས་བྱ་བས་རྩོད་པ་ཆོས་ཕྱོགས་སུ་ཞི་བར་
བྱས་པ་ལ་འཆད། སྦྱིན་བདག་ནི་རྒྱལ་པོ་དགའ་བོ་དང་། པདྨ་ཆེན་པོའོ།
ཡང་ལུགས་གཅིག་ལ་སྟོན་པ་འདས་ནས་ལོ་བརྒྱ་དང་དྲུག་ཅུ་ལོན་པ་ན། གྲོང་
ཁྱེར་མེ་ཏོག་རྒྱས་པ་ན་གནས་བརྟན་བཞིས་མདོ་བཏོན་པའི་སྐད་རིགས་མ་
མཐུན་པ་ལ་བརྟེན་ནས་སྡེ་བ་བཞིར་གྱེས། དེ་བཞིའི་ཁྱད་པར་སམ་སྐྲ་ཏའི་
སྐད་དུ་མདོ་འདོན་པ་སྒྲ་གཅན་འཛིན་གྱི་མཁན་བརྒྱུད་ཀྱི་རབ་བྱུང་པས་
ཐམས་ཅད་ཡོད་སྨྲའི་སྡེ། ཟུར་ཆག་གི་སྐད་དུ་འདོན་པ་འོད་སྲུང་ཆེན་པོའི་
མཁན་བརྒྱུད་ལས་ཕལ་ཆེན་པ། ཤ་ཟའི་སྐད་དུ་འདོན་པ་ཉེ་བར་འཁོར་
གྱི་མཁན་བརྒྱུད་ལས་མང་བཀུར་པ། ཐ་མལ་བའི་སྐད་དུ་འདོན་པ་ཀཏྱའི་
མཁན་བརྒྱུད་ལས་གནས་བརྟན་པའི་སྡེ་བ་གྱེས་སོ། དེ་ལས་བཅོ་བརྒྱད་
དུ་གྱེས་པ་ན་རང་རང་གིས་འདི་ཁོ་ན་སངས་རྒྱས་ཀྱི་བསྟན་པ་ཡིན་གྱི། གཞན་
ནི་མ་ཡིན་ནོ་ཞེས་རྩོད་པ་ལས་ནམ་ཞིག་ན་རྒྱལ་པོ་ཀྲི་ཀྲིའི་རྨི་ལྟས་ཀྱི་མདོ་
རྙེད་ནས་མྱ་ངན་མེད་ཀྱིས་སྦྱིན་བདག་བྱས་ཏེ། སྡེ་བ་བཅོ་བརྒྱད་པོ་སངས་
རྒྱུས་ཀྱི་བསྟན་པ་རྣམ་དག་ཏུ་བསྡུས་པ་ལ་འཆད་དོ།

སྨྲས་པ། རྣམ་དག་ཐུབ་བསྟན་ཐེག་པ་ཆེ་ཆུང་སྤྱི། །རྣམ་དག་དམ་པ་
སྔ་མས་གསུངས་པ་ལས། །རྣམ་པར་བསྡུས་པའི་ལེགས་བྱས་མེ་ཏོག་འཕྲེང་།
།རྣམ་ཀུན་མཁྱེན་པའི་སྒྲུབ་པའི་མཆོད་པར་འབུལ། ཞེས་བྱའོ། །
གཞུང་གི་ས་བཅད་གཉིས་པ་ཐེག་པ་ཆེན་པོའི་དབྱེ་བ་ལ་གཉིས། ཐེག་
པ་ཆེན་པོ་ལ་གཉིས་སུ་དབྱེ་བ་དང་། རྡོ་རྗེ་ཐེག་པ་ལ་འཇུག་པའི་རྣམ་དབྱེ་
བྱེ་བྲག་ཏུ་བཤད་པའོ། དང་པོ་ལ་གསུམ། ཇི་ལྟར་དབྱེ་བའི་གྲངས། ཕྱེ་
བ་སོ་སོའི་དོན། དེ་ལྟར་དུ་འབྱེད་པའི་རྒྱུ་མཚན་ནོ། དང་པོ་ནི། ཐེག་
པ་ཆེ་ལ་ཞེས་རྐང་པ་གཅིག་གི་དོན་ཡོད་དེ། ཐེག་པ་ཆེན་པོ་ལ་མདོའི་ཐེག་པའམ།
རྒྱུ་ཕར་ཕྱིན་གྱི་ཐེག་པ་དང་། ལས་དང་པོའི་ས་ནས་འབྲས་བུ་ལམ་བྱེད་ཀྱི་ཚུལ་
གྱིས་སྒོམ་པའི་འབྲས་བུ་རྡོ་རྗེའི་ཐེག་པ་གཉིས་སུ་ཡོད་པའི་ཕྱིར། །
གཉིས་པ་ལ་གཉིས། འབྲས་བུ་རྡོ་རྗེའི་ཐེག་པའི་དོན་དང་། རྒྱུ་ཕར་
ཕྱིན་གྱི་དོན་ནོ། དང་པོ་ནི། ཕྱི་མ་གསང་ཞིང་སྦས་པས་འགྲུབ་པ་དང་།
ཞེས་སོགས་རྐང་པ་བཅོ་བརྒྱད་ཀྱི་དོན་ཡོད་དེ། སྒྲུབ་པ་པོས་ཤིན་ཏུ་གསང་
ཞིང་སྦས་པས་བསྒྲུབས་ན་མྱུར་དུ་འགྲུབ་པ་དང་། སྣོད་དུ་མི་རུང་བའི་གང་
ཟག་གི་སྤྱོད་ཡུལ་མ་ཡིན་ཞིང་། དེ་ལ་བསྟན་དུ་མི་རུང་བས་ན་གསང་བའི་
ཐེག་པ་དང་། སྔགས་ཀྱི་སྐད་དོད་མ་ན་ཞེས་པ་ངེས་ཚིག་གིས་བཤད་ན་ཡིད་

ཐ་མལ་གྱི་སྣང་ཞེན་ལས་སྐྱོབ་པ་ལ་འཇུག་པས་ན་སྔགས་ཀྱི་ཐེག་པ་ཞེས་དང་།
རྒྱལ་བའི་གནས་དག་པ་གཞལ་ཡས་ཁང་དང་། ལུས་མཚན་དཔེའི་སྐུ་དང་།
ལོངས་སྤྱོད་ཡེ་ཤེས་རང་སྣང་ལས་གྲུབ་པའི་མཆོད་རྫས་དང་། འཁོར་བ་
མ་སྟོངས་བར་དུ་རྒྱུན་མི་ཆད་པའི་མཛད་པ་དང་རྣམ་པར་མཐུན་པར། དེ་
ལྟ་ནས་ཐ་མལ་གྱི་སྣང་ཞེན་བཀག་སྟེ། རང་ཉིད་སྐད་ཅིག་དཀྲོང་བསྐྱེད་
སོགས་ཀྱིས་ལྷའི་སྐུར་བསྐྱེད་པ་དང་། རྟེན་གཞལ་ཡས་ཁང་དང་། རྒྱལ་
བ་རྒྱ་མཚོ་མ་ལྟར་ལྷུན་གྱིས་གྲུབ་པའི་མཆོད་རྫས་དང་། དཀྱིལ་འཁོར་རྒྱལ་
མཆོག་ལྟར་སྣོད་བཅུད་སྦྱངས་བསྒྱུར་སོགས་འབྲས་བུའི་སྐབས་ལྟར་སྒོམ་
པས་ན་འབྲས་བུའི་ཐེག་པ་དང་། སྣང་ཕྱོགས་ལྷའི་འཁོར་ལོ་སྒོམ་པ་རྒྱ་ཆེ་
བའི་ཐབས་དང་། སྟོང་ཕྱོགས་དེ་ཁོ་ན་ཉིད་རྟོགས་པའི་ཤེས་རབ་གཉིས་
ཟིན་བྱ་ཟིན་བྱེད་ལྟ་བུ་མ་ཡིན་པར་ངེས་ངོར་སྟོང་ཉིད་ངེས་ཤིང་། སྣང་ངོར་
ལྷ་སྐུ་ཤར་བའི་བློ་གཅིག་ཉིད་ཐབས་ཤེས་གཉིས་ཀྱི་གཞི་མཐུན་དུ་སོང་བ་
ནི་ཐབས་ཤེས་དབྱེར་མེད་པའི་རྡོ་རྗེའི་རྣལ་འབྱོར་ཡིན་ལ། དེ་ཉིད་སྒོམ་
པའི་ལམ་ཡིན་པས་ན་རྡོ་རྗེའི་ཐེག་པའོ། འོ་ན་བློ་གཅིག་ཉིད་ཐབས་ཤེས་
ཀྱི་གཞི་མཐུན་དུ་སོང་བ་ཡིན་ན་དེ་གཉིས་ཐ་མི་དད་དུ་འགྱུར་རོ་ཞེ་ན། སྐྱོན་
མེད་དེ། དེ་འདྲའི་བློ་དེ་དེ་ཁོ་ན་ཉིད་ཀྱི་དོན་ཕྱིན་ཅི་ལོག་ཏུ་འཛིན་པ་ལས་

ལོག་པའི་ཆ་ནས་ཤེས་རབ་དང་། སངས་རྒྱས་སྒྲུབ་པའི་ནུས་པ་མེད་པ་ལས་
ལོག་པའི་ཆ་ནས་ཐབས་སུ་འཇོག་པ་སྔགས་རིམ་ལས་གསུངས་པའི་ཕྱིར།
དེ་ལྟ་བུའི་ཐབས་མཁས་དུ་མས་ཁྱད་པར་དུ་འཕགས་པས་ན་ཐབས་ཀྱི་ཐེག་
པ་དང་། རིག་སྔགས་འཆང་བ་རྣམས་ཀྱི་བསླབ་བའི་གཞི་དམ་སྡོམ་དང་
གྲུབ་པའི་མཐའ་སྟོན་ཅིང་། བརྗོད་བྱའི་སྡེ་དེ་རྣམས་གང་དུ་སྡུད་པའི་སྣོད་
ལྟ་བུ་ཡིན་པས་ན་རིག་འཛིན་གྱི་སྡེ་སྣོད་ཅེས་བྱའོ། རྡོ་རྗེའི་ཐེག་པ་འདི་སྡེ་
སྣོད་གསུམ་གང་དུ་མི་གཏོགས་པར་བཞེད་པ་དང་། ཤཱནྟི་པས་མདོ་སྡེར་
བཞེད་པ་དང་། ཨབས་གཞན་གཉིས་ཀྱི་དོན་སྟོན་པས་གསུམ་གར་གཏོགས་
པར་བཞེད་པ་གསུམ་ལས་ཕྱི་མ་འཐད་པར་སྔགས་རིམ་ལས་གསུངས་སོ།
རྗོད་བྱེད་གཞུང་གི་རྒྱུད་རྣམས་ཆོས་ཅན། ཁྱོད་ལ་རྒྱུན་ཆགས་པའི་རྒྱུད་
ཅེས་པའི་དོན་ཡོད་དེ། སྐྱེ་ཤི་བར་དོ་གསུམ་ནི་ལམ་གྱི་བྱེད་པ་འཇུག་པའི་
གཞིའི་རྒྱུད་དང་། རིམ་པ་གཉིས་ལམ་གྱི་རྒྱུད་དང་། སྐུ་གསུམ་འབྲས་
བུའི་རྒྱུད་རྣམས་ནི་བརྗོད་བྱ་དོན་གྱི་རྒྱུད་གང་ཞིག དང་པོ་སྦྱང་གཞི་དང་།
གཉིས་པ་སྦྱོང་བྱེད་དང་། གསུམ་པ་སྦྱངས་འབྲས་སུ་འབྲེལ་ཆགས་པས་
ན་དེ་ལྟར་བརྗོད་པའི་ཕྱིར། གཞུང་གི་རྒྱུད་ཡོད་དེ། དེ་དག་བརྗོད་བྱར་
བྱེད་པ་རྣམས་དེ་ཡིན་པའི་ཕྱིར། གཞིའི་རྒྱུད་ལ་འཇོག་ཚུལ་དུ་མ་ཡོད་དེ།

ནཱ་རོ་པས་རིན་པོ་ཆེ་ལྟ་བུའི་གང་ཟག་དང་། ཨབ་དང་ཤནྟི་པས་སེམས་ཀྱི་
ཆོས་ཉིད་དང་། རྒྱལ་བའི་བྱིན་གྱིས་གཉུག་སེམས་ཉིད་ལ་བྱེད་པ་ཡོད་དོ།
འདི་དག་གི་དོན་སྤྱི་རྣམ་ལས། རིན་པོ་ཆེ་ལྟ་བུའི་གདུལ་བྱས་རྒྱུའི་རྒྱུད། ལམ་
མཐའ་དག་སྨིན་བྱེད་དབང་གི་རྒྱུད། དམ་སྡོམ་དག་པའི་རྒྱུད། བསྒོམ་
བྱ་ལམ་གྱི་རྒྱུད། བོགས་འབྱིན་སྤྱོད་པའི་རྒྱུད་དང་བཞིར་བསྡུས་ནས་འབྲས་
བུའི་རྒྱུད་ཡན་ལག་བདུན་ལྡན་ཐོབ་པར་བྱེད་དོ། ཞེས་གསུངས་པའི་གནད་
དོན་ནི་རིན་པོ་ཆེ་ལྟ་བུས་ལམ་རྫོགས་རིམ་གྱི་བྱེད་པ་འཇུག་པའི་གཞིའི་རྒྱུད་
དེ་དག་ལ་ཞུགས་ནས་དྲི་མ་སྦྱངས་པ་ན་སེམས་གསལ་རིག་དང་། གཉུག་
སེམས་གཉིས་ཀའི་རྒྱུན་དང་། དེ་དག་གི་ཆོས་ཉིད་དང་། དེ་དང་ངོ་བོ་
གཅིག་པའི་རླུང་རྣམས་རིམ་པར་ཡེ་ཤེས་ཆོས་སྐུ་དང་། ངོ་བོ་ཉིད་སྐུ་དང་
ལོངས་སྐུར་འགྱུར་བའི་ཕྱིར་ན་དེ་དག་གཞིའི་རྒྱུད་དུ་བཞེད་པ་ཡིན་ནོ། །
གཉིས་པ་རྒྱུ་ཕར་ཕྱིན་གྱི་དོན་ནི། སེམས་བསྐྱེད་ཕྱིན་དྲུག་ཅེས་སོགས་
རྐང་པ་བཞི་གསུངས། དོན་ནི་ཐེག་ཆེན་སེམས་བསྐྱེད་དང་སྤྱོད་པ་ཕྱིན་དྲུག་
སོགས་རྒྱུ་འབྲས་ཀྱི་ཐེག་པ་གཉིས་ཀྱི་ལམ་ཐུན་མོང་བ་ཡིན་ཀྱང་སྔ་མ་དེ་ཙམ་
གྱིས་རབ་ཏུ་ཕྱེ་བ་གང་ཞིག ཕྱི་མ་ལ་འབྲས་བུ་དང་རྣམ་པ་མཐུན་པའི་ལམ་
སྒོམ་པ་ཡོད་པས་ན་རྒྱུའི་ཐེག་པ་དང་འབྲས་བུའི་ཐེག་པ་གཉིས་སུ་དབྱེ་བའི་ཕྱིར།

གསུམ་པ་དེ་ལྟར་འབྱེད་པའི་རྒྱུ་མཚན་ནི། དེ་ཡང་བགྲོད་པའི་དོན་
གྱིས་ཞེས་སོགས་རྐང་པ་བཅུ་གཅིག་གསུངས། དོན་ནི་འདི་ལ་བགྲོད་པ་
འབྲས་བུའི་ཐེག་པ་ལ་ཁྱད་པར་མེད་དེ། དེ་གཉིས་སྐྱོན་ཀུན་ཟད་དང་ཡོན་
ཏན་ཀུན་ལྡན་དུ་མཚུངས་པའི་ཕྱིར། དེས་ན་འདིས་བགྲོད་པ་རྒྱུའི་ཐེག་པའི་
ཁྱད་པར་གྱིས་ཡིན་ཏེ། དཔེར་ན་ཐེག་པ་ཆེ་ཆུང་གཉིས་ལྟ་བས་མི་འབྱེད་
པར་སྤྱོད་པས་འབྱེད་པ་ལྟར། ཐེག་ཆེན་གཉིས་པོ་ཡང་ལྟ་བས་མི་འབྱེད་
དེ། རང་བཞིན་མེད་རྟོགས་ཀྱི་ཤེས་རབ་གཉིས་ཀ་ལ་ཡོད་པའི་ཕྱིར། དེས་
ན་གཞན་དོན་གཟུགས་སྐུ་སྒྲུབ་བྱེད་ཐབས་ཀྱིས་འབྱེད་པའི་ཕྱིར་ཏེ། ཕར་
ཕྱིན་ཐེག་པར་ཡེ་ཤེས་ཆོས་སྐུ་དང་རྣམ་པ་རྗེས་སུ་མཐུན་པའི་ལམ་ཡོད་ཀྱང་
ཐབས་གཟུགས་སྐུ་དང་རྣམ་པ་མཐུན་པའི་ལམ་སྒོམ་པ་མེད་པས་མི་འདྲ་བའི་
ཁྱད་པར་ཆེ་བས་རྣམ་པར་དབྱེ་བའི་ཕྱིར། དེར་ཐལ། གཉིས་ཀས་དོན་
དུ་གཉེར་བྱ་གཟུགས་སྐུ་ཙམ་མཚུངས་ཀྱང་། སྔགས་ལ་དེའི་རྒྱུ་ལམ་གྱི་
ལུས་ཁྱད་པར་བ་ཡོད་ལ། ཕར་ཕྱིན་ཐེག་པ་ལ་དེ་མེད་པའི་ཕྱིར།
གཉིས་པ་རྡོ་རྗེ་ཐེག་པར་འཇུག་པའི་རྣམ་དབྱེ་བྱེ་བྲག་ཏུ་བཤད་པ་ལ་
གསུམ། སྔགས་ལ་འཇུག་པའི་སྒོ་མི་འདྲ་བ་ཇི་ཙམ་ཡོད་པ་དང་། འཇུག་
སྒོ་མི་འདྲ་བར་འཇོག་པའི་ཁྱད་པར་ངོས་བཟུང་བ་དང་། ཁྱད་པར་དེ་དག་

དང་ལྡན་པའི་ལམ་བགྲོད་པའི་ཚུལ་བསྟན་པའོ། དང་པོ་ནི། ཐེག་པ་དེ་
ལ་ཞེས་སོགས་རྐང་པ་ཕྱེད་དང་གསུམ་གྱི་དོན་ནི། བྱ་སྤྱོད་ཀྱི་གདུལ་བྱ་
དམན་པ་དང༌། རྣལ་འབྱོར་རྒྱུད་ཀྱི་གདུལ་བྱ་འབྲིང་དང་། བླ་མེད་ཀྱི་
གདུལ་བྱ་མཆོག་གི་ཁྱད་པར་ལས་རྒྱུད་སྡེ་བཞི་བཞག་པའི་ཕྱིར། དེ་ལྟ་ནའང་
འོག་མ་གསུམ་ལྷའི་རྣལ་འབྱོར་སོགས་ལམ་གྱི་ཁྱད་པར་ལས་ཐེག་པ་སོ་སོ་
བར་མི་འཇོག་སྟེ། སྔགས་རི མ་ལས། རྒྱའི་ལམ་གྱི་ལུས་ལ་མི་འདྲ་བའི་
ཁྱད་པར་ཆེན་པོ་ཡོད་པ་དང་། འབྲས་བུ་ལ་མཆོག་དམན་ཡོད་ན་ཐེག་པ་
སོ་སོར་འཇོག་ལ། ལམ་ནང་གསེས་ཀྱི་དབྱེ་བ་དང་མཆོག་དམན་ཙམ་གྱིས་
བཞག་མི་ནུས་སོ། ཞེས་གསུངས་པའི་ཕྱིར། །
གཉིས་པ་འཇུག་སྒོ་མི་འདྲ་བའི་ཁྱད་པར་ངོས་བཟུང་བ་ལ། དེ་ལྟར་
དབྱེ་བ་ཡང་ཞེས་སོགས་རྐང་པ་ཕྱེད་དང་ཉེར་བཞིའི་དོན། དེ་བཞིའི་འཇུག་
སྒོ་མི་འདྲ་བ་ནི། གདུལ་བྱས་འདོད་ཡོན་ལ་ཆགས་པ་ལམ་དུ་བྱེད་ཚུལ་
མི་འདྲ་བའི་སྒོ་ནས་ཡིན་ཏེ་དེ་ཡང་རྒྱུད་སྡེ་འོག་མ་གསུམ་ལ་ལས་རྒྱ་དང་
སྦྱོར་བ་ལྟ་ཅི། དེ་ལྟར་དམིགས་པ་ཙམ་ཡང་མེད་པས་ཁ་སྦྱོར་གྱི་ཡན་ལག་
མ་གསུངས་སོ། དེས་ན་རང་གི་སྒོམ་པའི་ལྷ་མོ་ལ་བལྟ་བ་དང་། རྒོད་པ་
དང་། ལག་བཅངས་ཀྱི་འདོད་ཡོན་ལ་དམིགས་པའི་བདེ་བ་འ་མ་ད་བྱེད་

ཚུལ་མི་འདྲ་བ་གསུམ་གྱི་སྒོ་ནས་འོག་མ་གསུམ་གསུངས་པ་ཡིན་ཏེ། དེ་
གསུམ་གོང་ནས་གོང་དུ་ལུས་སེམས་ཤིན་སྦྱངས་ཀྱི་བདེ་བ་ལས་བལྟ་རྒོད་
ལག་བཅངས་ཀྱི་བདེ་བ་ཆེ། དེ་དང་སྲོག་རྩོལ་བསྡོམས་པ་ལས་ཞི་གནས་
སྔ་མ་ལས་གནས་ཆ་ཕྱི་མ་ཆེ། དེའི་མཐུས་ལྷའི་རྣམ་འབྱོར་ལ་གོང་ནས་
གོང་དུ་ཁྱད་པར་ཅན་སྐྱེ་བའི་ཕྱིར། ལས་རྒྱ་དངོས་དང་སྒོམ་པའི་རིག་མ་
དང་མཉམ་སྦྱོར་གྱི་ལྷན་སྐྱེས་ཀྱི་བདེ་ཆེན་དང་སྟོང་ཉིད་སྦྱོར་བའི་ཐབས་ཤེས་
དབྱེར་མེད་པའི་ལམ་མཆོག་གི་སྐལ་བ་དང་ལྡན་པ་ལ་རྣལ་འབྱོར་བླ་ན་མེད་
པའི་རྒྱུད་གསུངས་སོ། དབང་པོའི་རིམ་པ་མི་འདྲ་བའི་འདོད་ཡོན་ལམ་དུ་
བྱེད་ཚུལ་དེའི་ཕྱིར་ན་བལྟ་བའི་རྒྱུད། རྒོད་པའི་རྒྱུད། ལག་བཅངས་ཀྱི་
རྒྱུད། མཉམ་སྦྱོར་གྱི་རྒྱུད་ཅེས་བརྡ་སྦྱར་བ་ཡིན་པའི་ཕྱིར། དེས་ན། རྒྱུད་
དེ་དག་གི་མཚན་ཉིད་ཡོད་དེ། རང་གི་སྒོམ་པའི་ལྷ་མོ་ལ་བལྟས་པའི་བདེ་
བ་ལམ་དུ་བྱེད་ནུས་པའི་གདུལ་བྱའི་ཆེད་དུ་གཙོ་བོར་གསུངས་པའི་རྒྱུད་དངོས་
སམ། དེའི་སྡེར་གཏོགས་གང་རུང་དེ་བྱ་རྒྱུད་ཀྱི་མཚན་ཉིད། རང་གི་སྒོམ་
པའི་ལྷ་མོ་ལ་རྒོད་པའི་བདེ་བ་ལམ་དུ་བྱེད་ནུས་པའི་ཞེས་སོགས་དང་། རང་
གི་སྒོ་ང་འི་ལྷ་མོ་ལག་བཅངས་ཀྱི་བདེ་བ་ཞེས་སོགས་དང་། རིག་མ་
དངོས་དང་མ་ཉམ་སྦྱོར་གྱི་བདེ་བ་ལམ་དུ་བྱེད་ནུས་པའི་གདུལ་བྱའི་ཆེད་དུ་

ཞེས་སོགས་གོང་ལྟར་འཇོག་པ་ཡིན་པའི་ཕྱིར། སོ་སོའི་སྒྲ་དོན་ཡོད་དེ། དེ་
ལྟ་བུའི་འདོད་ཡོན་ལམ་དུ་བྱེད་པའི་ཐབས་དངོས་ནི་སྟོང་པ་དང་། ལྷའི་
རྣལ་འབྱོར་གཉིས་ཡིན་ལ། རྣལ་འབྱོར་དེ་ལ་ཕྱིའི་བྱ་བ་དང་། ནང་གི་
རྣལ་འབྱོར་གཉིས་ལས་ཁྲུས་དང་ཉེ་རེག་སོགས་ཕྱིའི་བྱ་བ་གཙོ་ཆེ་བ་བྱ་རྒྱང་
དང་། དེ་གཉིས་ཆ་མཉམ་དུ་སྤྱོད་པས་སྤྱོད་རྒྱུད་དང་། དེ་གཉིས་ལས་
ནང་གི་རྣལ་འབྱོར་གཙོ་བོར་བྱེད་པས་ན་རྣལ་འབྱོར་རྒྱུད་དང༌། བྱ་བ་ལ་
སོགས་པར་ལྟོས་པ་མེད་ཅིང་རྣལ་འབྱོར་དེ་ལས་གོང་ན་མེད་པས་ན་རྣལ་
འབྱོར་བླ་མེད་ཀྱི་རྒྱུད་ཅེས་རང་རང་གི་གདུལ་བྱའི་གཙོ་བོའི་དབང་དུ་བྱས་
ནས་བཤད་པའི་ཕྱིར། མིང་འདོགས་སྔ་མ་བལྟ་རྒོད་སོགས་བླ་མེད་དང་།
ཕྱི་མ་བྱ་རྒྱུད་སོགས་སྤྱི་ལ་གྲགས་པའི་མཚན་དོན་ཡིན་ནོ།
གསུམ་པ་ཁྱད་པར་དེ་དག་དང་ལྡན་པའི་ལམ་གྱི་བགྲོད་ཚུལ་ལ་གཉིས།
ཐེག་པ་ཆེན་པོ་གཉིས་ཀྱི་ལམ་ཐུན་མོང་བ་དང་། ཐུན་མོང་མ་ཡིན་པ་རྡོ་
རྗེ་ཐེག་པའི་ལམ་གྱི་རིམ་པའོ། དང་པོ་ནི། ཕོ་བྲང་ཆེན་པོའི་ཕྱི་ནང་སྒོར་
འཇུག་བཞིན། ཞེས་སོགས་གཉིས་ཀྱི་དོན་ནི། རྒྱལ་པོའི་ཕོ་བྲང་ཆེན་པོའི་
དབུས་སུ་འཇུག་པ་ལ་ཕྱི་ནང་བར་གསུམ་གྱི་སྒོར་རིམ་གྱིས་འཇུག་པ་ལྟར།
འབྲས་བུ་སངས་རྒྱས་ཀྱི་སར་འཇུག་པ་ལ་ཐོག་མར་བསྟན་པ་དང་། དེ་ནས་

ཐེག་ཆེན་དང་། སྔགས་དང་། སྔགས་ལམ་ལ་རིམ་གྱིས་འཇུག་པའི་ཚུལ་
ནི། དང་པོ་དཀོན་མཆོག་གསུམ་ལ་གཏན་གྱི་སྐྱབས་གནས་སུ་ཡིད་ཆེས་
པས་སྙིང་ཐག་པ་ནས་སྐྱབས་སུ་འགྲོ་བ་ནི་བསྟན་པའི་འཇུག་སྒོ་དང་། དེའི་
ཤུགས་མ་ཉམས་པར་ཐོས་བསམ་གྱིས་བཤེས་གཉེན་བསྟེན་ཚུལ། དལ་
འབྱོར་རྙེད་དཀའ། འཆི་བ་མི་རྟག ངན་འགྲོའི་སྡུག་བསྔལ་ལ་ཡིད་འབྱུང་
བས་ཚེ་འདིའི་སྣང་ཤས་ལོག་སྟེ། ཕྱི་མ་དོན་གཉེར་གྱི་བློ་ངམ་ངམ་ཤུགས་
ཀྱིས་འབྱུང་བ་ན་བློ་ཆོས་སུ་སོང་བ་དང་། སྐྱེས་བུ་ཆུང་ངུའི་འཇུག་སྒོའོ།
ཕྱི་མའི་དོན་ཡང་བདེ་འགྲོ་ཙམ་མ་ཡིན་པར། ལམ་མཆོག་སྒྲུབ་ལ་མཚན་
ཉིད་ཚང་བའི་རྟེན་ཞེས་གསུངས་པ་དེའོ། བློ་དེའི་ཤུགས་གོམས་པ་ལས་སྡུག་
བདེན་གྱི་ཉེས་དམིགས་སྒོ་ཀུན་ནས་རིག་སྟེ། འཁོར་བ་ལ་ངེས་འབྱུང་གི་
བློ་བཅོས་མིན་སྐྱེས་པ་ནི་སྐྱེས་བུ་འབྲིང་གི་འཇུག་སྒོའོ། བློ་དེའི་ཤུགས་གོམས་
པ་ལས་རྟེན་འབྲེལ་འབྱུང་ལྡོག་དང་། སྡུག་ཀུན་རྒྱུ་འབྲས་སུ་རིག་ནས་ཐར་
པ་དོན་གཉེར་གྱི་བློ་བཅོས་མིན་སྐྱེས་པ་དམན་པའི་ཚོགས་ལམ་མོ། དེ་ནས་
བསླབ་གསུམ་ཉམས་སུ་བླངས་པས་རིམ་པར་ཉོན་མོངས་པ་རྣམས་སུན་བྱུང་།
ཉམས་སྨད། ས་བོན་སྤངས་པ་དམན་པའི་ཐར་པའོ། གོང་གི་ངེས་འབྱུང་
གི་བསམ་པ་དེའི་ཤུགས་གོམས་པ་ལས་རང་ཉམས་ལ་དཔགས་ཏེ་མར་གྱུར་

པའི་སེམས་ཅན་རིས་སུ་མ་ཆད་པ་ལ་བྱམས་སྙིང་རྗེ་དང་། ལྷག་བསམ་
སྐྱེས་པ་ན་སྐྱེས་བུ་ཆེན་པོ་ཞེས་བྱའོ། དེ་གོམས་པ་ལས་གཞན་དོན་དུ་རྫོགས་
བྱང་ལ་དམིགས་ཤིང་གྲོགས་བྱང་ཆུབ་དོན་གཉེར་གྱི་འདུན་པ་དང་མཚུངས་
ལྡན་དུ་གྱུར་པའི་སེམས་བསྐྱེད་བཅོས་མིན་སྐྱེས་པ་ཐེག་ཆེན་གྱི་འཇུག་སོའོ་
རིམ་གྱིས་རྒྱལ་སྲས་ཀྱི་སྤྱོད་པ་རླབས་པོ་ཆེ་སྦྱིན་སོགས་དྲུག་དང་། བསྡུ་
བའི་དངོས་པོ་བཞི་ལ་སློབ་པ་ནི་ཐེག་པ་ཐུན་མོང་བའི་ལམ་མོ། སྤྱོད་པ་འདི་
དང་དམན་ལམ་གཉིས་སྐྱེས་བུ་གསུམ་གྱི་ལམ་ལ་སློབ་པའི་བཤད་པའི་རིམ་
པ་ཡིན་གྱི། སྔགས་ལ་ཞུགས་པ་ལ་དེ་ཙམ་དགོས་པ་མིན་ནོ།
གཉིས་པ་ལ་གསུམ། སྔགས་དང་སྔགས་ལམ་ལ་འཇུག་པའི་སྒོ་རིམ་
པར་བསྟན་པ་དང་། རྒྱུད་སྡེ་གོང་འོག་གི་ལམ་གྱི་མཆོག་དམན་བསྟན་
པ་དང་། རྡོ་རྗེ་ཐེག་པའི་ལམ་གྱི་རིམ་པ་དངོས་བཤད་པའོ། དང་པོ་ནི།
གསང་སྔགས་འཇུག་སྒོ་མཚན་ལྡན་སློབ་དཔོན་ལས། ཞེས་སོགས་བཞིའི་
དོན་ནི། སྔགས་ཀྱི་འཇུག་སྒོ་དབང་ཡིན་པ་རྒྱུད་དགོངས་འགྲེལ་དང་བཅས་
པ་མགྲིན་གཅིག་ཡིན་ལ། དེས་ན་རྡོ་རྗེ་སློབ་དཔོན་མཚན་ཉིད་དང་ལྡན་པ་
ལས་མང་པོ་ཞིག་གིས་དབང་ཉན་པར་འདུག་པས། ངས་ཀྱང་ཉན་ནོ་ཞེས་
གཡམ་རྒྱུག་དང་། པུས་བཙུགས་ཐལ་སྦྱར་གྱིས་རྗེས་ཟློས་བྱས་པའི་ལུས་

ངག་གིས་དབང་ཐོབ་པར་རྡོ་རྗེ་འཆང་གིས་མ་གསུངས་སོ། དེས་ན་དབང་
དེ་དཀྱིལ་འཁོར་གང་དུ་སློབ་དཔོན་གང་གིས་སློབ་མ་གང་ལ། དབང་གི་
སྤང་བླང་སོགས་རགས་རིམ་ཤེས་པར་བྱས། དབང་དེ་དང་དེ་ཐོབ་པ་ལས་
ལྷ་སྔགས་འདི་དང་འདི་སྒྲུབ་པའི་སྣོད་རུང་དུ་བྱས་ནས་ཉམས་ལེན་འདི་བྱའོ་
སྙམ་པ་མ་མཐར་དགོས་ལ། དེ་ལྟ་བུའི་བློའི་གཡོ་བ་སྔོན་དུ་བཏང་ནས་དབང་
གི་བརྡ་དོན་འབྱོར་བའི་སྒོ་ནས་དབང་དེའི་ངོ་བོ་རྒྱུད་ལ་སྐྱེས་སོང་སྙམ་པའི་
ཐོབ་བློ་བརྟན་པོ་སྐྱེས་པ་ནི་སྔགས་ཀྱི་འཇུག་སྒོའོ། དབང་ཐོབ་ཙམ་གྱིས་
མི་ཆོག་པར་དམ་སྡོམ་ནི་མཆོག་ཐུན་གྱི་རྩ་བ་ཡིན་པས་སྲུང་དགོས་ཏེ། དབང་
གི་སྔོན་དུ་སེམས་ཅན་ཐམས་ཅད་ཀྱི་དོན་དུ་བྱང་སྔགས་ཀྱི་སྡོམ་པ་བླ་མ་ལས་
བསམ་བཞིན་དུ་བླངས་པ་ཡིན་སྟབས། ཉམས་ལེན་གཞན་མང་པོ་མ་བྱས་
ནའང་བཅས་འགལ་མེད་ལ། འདིར་སྡོམ་པ་དངོས་སུ་སྐྱེས་མ་སྐྱེས་གང་
ཡིན་ཡང་། དེར་བསྟུན་གྱིས་བསྲུང་མ་བསྲུང་ལས་རིམ་པར་ཚོགས་བསགས་
པ་དང་། སྡིག་པ་འབྱུང་བ་ནི་དུས་གསུམ་གྱི་རྒྱལ་བ་ཀུན་དགོངས་པ་གཅིག་
པས་བདག་ལྟའི་བྱེད་པོ་རྣམས་མ་མཐར་ཡིག་བརྒྱ་སོགས་ཀྱིས་བཤགས་
བསྡམས་བྱོས་ཤིག་ཅེས་གྲོས་འདེབས་སོ།
སྔགས་ལམ་གྱི་འཇུག་སྒོ་ནི། ཐེག་པ་རང་རང་བྱང་ཆུབ་ཐོབ་འདོད་

བློ། །བཅོས་མིན་སྐྱེས་ཚེ་སོ་སོའི་ལམ་ཞུགས་ལྟར། ཞེས་སོགས་རྐང་
པ་བཞི་ལས་དང་པོ་གཉིས་ལྟར་དུ། ཐེག་པ་འདི་ཡང་གཞན་ལས་ཁྱད་པར་
དུ་འཕགས་པའི་ཆོས་འབྲས་བུ་ལམ་བྱེད་ཀྱི་ཚུལ་གྱིས་སེམས་བསྐྱེད་པ་ཞིག་
དགོས་ལ། དེ་ཡང་སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། །བྱེ་
བྲག་ཇི་ལྟར་ཤེས་པ་ལྟར། ཞེས་གསུངས་པ་ལྟར་གཉིས་ལས་དང་པོ་ནི། སྔོན་
སྔགས་ལ་གོམས་པའི་བག་ཆགས་ཀྱི་མཐུ་བརྟས་པ་ལས། རྒྱལ་བའི་གནས་
ལུས་ལོངས་སྤྱོད་མཛད་པ་དང་བཅས་པ་ད་ལྟ་ནས་འབྲས་བུ་ལམ་བྱེད་ཀྱི་
ཚུལ་གྱིས་བསྒོམས་ནས་རིང་པོར་མི་ཐོགས་པར་གཞན་དོན་དུ་རྫོགས་བྱང་
ཐོབ་པར་བྱའོ་སྙམ་པའི་སྨོན་པའི་སེམས་བཅོས་མིན་བསྐྱེད་པ་ནི་གོམ་པ་འདོར་
ལེན་གྱི་བྱ་བས་དངོས་སུ་མ་ཟིན་པ་ལྟ་བུའི་སྔགས་ལམ་གྱི་འཇུག་སྒོ་དང་།
འདིར་ས་ལམ་ངག་གི་སྣང་བར། སྔགས་ཀྱི་རིགས་ཅན་དབང་བརྟུལ་ཚོགས་
ལམ་ཆུང་ངུ་ནས་དང་། དབང་རྣོན་ཚོགས་ལམ་སྔགས་ལམ་དུས་མཉམ་
པ། ཀུན་མཁྱེན་གྱིས། བླ་མེད་ལམ་འབྲེལ་ངེས་འབྱུང་བྱང་ཆུབ་སེམས།
།བཅོས་མིན་སྐྱེས་པ་ཚུན་ཆད་ཚོགས་ཀྱི་ལམ། ཞེས་པའི་དོན་དུ་གསུངས་
སོ། དེ་རྗེས་སྔགས་ཀྱི་གདམས་ངག་ཉན་ནས་གདམས་དོན་གཟུགས་སྐུ་དང་
རྣམ་པ་མཐུན་པའི་ལྷའི་འཁོར་ལོ་ལ་མྱོང་བ་ཐོག་མར་སྐྱེས་ཚེ་གོམ་པ་འདོར་

ལེན་གྱི་བྱ་བས་དངོས་སུ་ཟིན་པ་ལྟ་བུའི་སྔགས་ལམ་གྱི་འཇུག་སྒོའོ། ལྟ་བ་
རྣམ་དག་སྔགས་ཀྱི་གཞུང་ཤིང་ཡིན་ཀྱང་། སྔགས་ལ་ཞུགས་པ་ལ་དེ་རྟོགས་
མི་དགོས་ཏེ། དེ་འདྲའི་སེམས་ཙམ་པ་ཡོད་པའི་ཕྱིར། །
སྐབས་འདིའི་འཕྲོས་དོན་ལ་དཔྱད་པ་ནི། རྩ་བར། གསང་སྔགས་འཇུག་
སྒོ་མཚན་ལྡན་སློབ་དཔོན་ལས། །སྨིན་བྱེད་དབང་བསྐུར་མནོས་ཚེ་སྔགས་
ལ་ཞུགས། །ཐེག་པ་རང་རང་བྱང་ཆུབ་ཐོབ་འདོད་བློ། །བཅོས་མིན་སྐྱེས་
ཚེ་སོ་སོའི་ལམ་ཞུགས་ལྟར། །ཐེག་འདི་གཞན་ལས་ཁྱད་པར་འཕགས་པའི་
ཆོས། །འབྲས་བུ་ལམ་བྱེད་ཚུལ་གྱིས་སེམས་བསྐྱེད་པ། ཞེས་དང་། གཟུགས་
སྐུར་རྣམ་མཐུན་ལྷ་ཡི་རྣལ་འབྱོར་ལ། །མྱོང་བ་ཐོག་མར་སྐྱེས་ཚེ་སྔགས་
ལམ་ཞུགས། ཞེས་རིམ་པར་གསུངས་པ་འདི་ལ་རྩོད་པ་མ་ཡིན་ཀྱང་། སྔོན་
ནས་རྒྱ་བོད་ཀྱི་པཎ་གྲུབ་དུ་མས་སྔགས་དང་། སྔགས་ལམ་ལ་ཞུགས་པ་
ཐ་དད་དང་ཐ་མི་དད་པའི་བཞེད་ཚུལ་གཉིས་ལས་ཕྱི་མ་ནི། མ་ཧཱ་པཎྜི་ཏ་
སློབ་དཔོན་ཆེན་པོ་རྗེ་ཡོངས་འཛིན་༧བློ་བཟང་དཔལ་བའི་ཞལ་སྔ་ནས་ཀྱིས་
འདིའི་འགྲེལ་པ་སྔགས་ཕྱོགས་སྟོང་ཐུན་འཕྲོ་ཅན་དུ་རང་གིས་འདོད་པའི་
ལུགས་སུ་བྱས་ཏེ་བཀོད་པའི་ཚུལ་གཅིག་དང་། ས་ལམ་ངག་གི་སྣང་བར་
དཔོན་སློབ་རྗེས་འབྲང་དང་བཅས་པས། སྔགས་དང་སྔགས་ལམ་ལ་ཞུགས་

པ་དོན་མི་གཅིག་པ་ལུང་རིགས་དུ་མས་སྒྲུབ་པའི་ཚུལ་གཅིག་དང་གཉིས་ལས།
དང་པོ་ལྟར་ན། ལམ་མ་ཞུགས་ན་སྔགས་ལ་ཞུགས་པ་དང་དབང་ཐོབ་པ་
མེད་པར་འདོད། ཕྱི་མ་ལྟར་ན་ཡོད་པར་འདོད་པའི་ལུགས་གཉིས་ཡོད་པས་
རང་ལུགས་གང་གི་རྗེས་སུ་འབྲང་ཞེ་ན། ཕྱོགས་ལྷུང་དང་བྲལ་བར་དམན་
པའི་བློ་ལ་ཤར་ཚོད་དཔྱད་ན། གོང་འོག་གི་དབང་གང་ཞིག་བསྐུར་བའི་
སྐབས་ཀྱི་བླ་སློབ་གང་རུང་ཡིན་ན་མཚན་ཉིད་ཚང་བས་ཁྱབ། དེ་ཉན་པ་
པོ་ཡིན་ན་དབང་ཐོབ་པས་ཁྱབ་ཅེས་དག་སྣང་སྦྱོང་བ་དང་། དེ་ལས་ལྡོག་
པའི་དོན་གྱི་མཐའ་གཉིས་ཀ་སྤངས་ཏེ། ཁྱི་ཁོག་ལ་ཉི་མའི་དཔེ་ལྟར་ལྷག་
བསམ་དྲང་པོས་སྨྲས་ཁུལ་ནི། སྔ་ཕྱི་གཉིས་ཀའི་སྒྲས་ཟིན་ལ་དེ་ལྟར་གསུངས་
ཀྱང་། དོན་ལ་འགལ་བ་མེད་པར་ཕྱོགས་གཉིས་ཀ་ཁས་ལེན་པར་འདོད།
བཞེད་ཚུལ་གྱི་གནད་དོན་གཉིས་ཀས་ཕན་ཚུན་དུ་ཁས་ལེན་དགོས་པ་ལུང་
དང་འོས་མེད(བཟློག་མེད་) ཀྱི་རིགས་པས་འགྲུབ་པའི་ཕྱིར། དེར་ཐལ།
དབང་ལ་འཐོབ་བྱ་མཚོན་བྱེད་དོན་གྱི་དབང་དང་། འཐོབ་བྱེད་མཚོན་བྱེད་
རྫས་ཀྱི་དབང་གཉིས་ལས། འཐོབ་བྱེད་དབང་གི་གདུལ་བྱ་ལ་དབང་དེ་དང་
དེའི་སྐབས་སུ་དབང་གི་ངོ་བོ་བདེ་སྟོང་གི་ཡེ་ཤེས་དངོས་སུ་སྐྱེ་བའི་གཙོ་བོའི་
གདུལ་བྱ་དབང་རྣོན་གཅིག་དང་། ཡེ་ཤེས་དེ་དངོས་སུ་མ་སྐྱེས་ཀྱང་མོས་

པ་ཡིད་བྱེད་ཀྱིས་ཐོབ་པའི་ཕལ་བའི་གདུལ་བྱ་གཉིས་ཡོད་པ་ལས། ལུགས་
སྔ་མ་གཙོ་བོའི་གདུལ་བྱའི་དབང་དུ་བྱས་པ་དང་། ཕྱི་མ་ཕལ་བའི་དབང་
དུ་བྱས་པ་ལུང་རིགས་ཐུན་མོང་བས་འགྲུབ་པའི་ཕྱིར་ཏེ། སྔགས་རིམ་ལས་
རིམ་གཉིས་ཀྱི་ལམ་ལ་དབང་པོའི་རིམ་པས་མཆོག་དམན་སྣ་ཚོགས་པ་
གསུངས་པས། དབང་ལ་ཡང་ཁྱད་པར་ཞིབ་ཏུ་ཕྱེ་ན་དབང་པོའི་རིམ་པས་
ཐོབ་ལུགས་མང་དུ་ཡོད་པར་སྣང་ངོ་ཞེས་རྡོ་རྗེའི་ཚིག་དང་། མཁས་གྲུབ་
སྤྱི་རྣམ་ལས། བུམ་དབང་ལྔ་དང་། སློབ་དཔོན་གྱི་དབང་དང་། གསང་
དབང་། ཤེས་རབ་དབང་རེ་རེའི་སྐབས་སུ་དབང་དེ་དག་གི་ངོ་བོ་ནི་རང་
རང་གི་ཆོ་གས་དབང་བསྐུར་བའི་ཚེ་དབང་རྣོན་ལ་བདེ་བ་དངོས་སུ་སྐྱེས་པ་
འོང་བས། དེ་དང་ལྟ་བ་སྦྱར་བའི་བདེ་སྟོང་གི་ཡེ་ཤེས་ལ་བྱེད་ཅིང་། དེ་
ལྟ་མིན་ནའང་དེའི་ཚེ་བདེ་བ་སྐྱེས་པའི་མོས་པ་བྱ་བ་དང་། ལྟ་བ་དྲན་པའི་
བདེ་སྟོང་མོས་པ་ཡིད་བྱེད་ཀྱིས་དྲན་པ་མ་མཐའ་དགོས་ཤིང་། དེ་ལྟ་མིན་
ན་དབང་དེ་ཐོབ་པ་བཞག་ཏུ་མེད་དོ་ཞེས་དོན་གྱི་གནད་གཅིག་ཏུ་དབང་པོ་
མཆོག་དམན་འབྲིང་གསུམ་གྱིས་ཐོབ་ལུགས་མི་འདྲ་བ་ཡོད་པ་ཡབ་སྲས་ཀྱི་
བཞེད་པ་མགྲིན་གཅིག་ཡིན་པའི་ཕྱིར། གཞན་ཡང་དབང་པོའི་རིམ་པ་ལ་
ལྟོས་ནས་སྒྲས་ཟིན་ལ་རང་རང་གི་ལུགས་འཐད་སྒྲུབ་བྱེད་པའི་ཚད་ལྡན་གྱི་

གཞུང་མང་དུ་ཡོད་ཀྱང་། དོན་གྱི་གནད་རྗེ་ཡབ་སྲས་ཀྱི་དགོངས་པ་འདི་
ལ་ཐུག་གོ ལུགས་སྔ་མ་དེ་སྒྲས་ཟིན་རིགས་པས་ཀྱང་འཐད་དེ། རྗེ་རྒྱལ་
བ་གཉིས་པའི་སྔགས་རིམ་ཆེ་ཆུང་མང་པོས་མཚོན་པའི་དབང་གི་རྣམ་བཞག་
ཐམས་ཅད་དུ་སྔགས་དང་སྔགས་ལམ་གྱི་ཁྱད་པར་གསལ་བོ་ཕྱེ་བ་མེད་པར།
སྔགས་ལ་ཐོག་མར་ཐུན་མོང་ལམ་སྦྱངས་དང་སེམས་བསྐྱེད་བཅོས་མིན་
དགོས་པ་སྒྲས་ཟིན་ལ་གསུངས་པ་ལ་བསྙོན་དུ་མེད་ཀྱང་། དེ་དག་དབང་
རྣོན་གྱི་དབང་དུ་བྱས་ཏེ། སྔགས་ཀྱི་སྡེ་སྣོད་དེ་ཐེག་པ་ཆེ་ཆུང་གཉིས་ལས་
ཐེག་ཆེན་དང་། དེ་ལ་རྒྱུ་འབྲས་ཀྱི་ཐེག་པ་གཉིས་ལས་འབྲས་བུའི་ཐེག་པ་
དེ་ཆེས་མཆོག་ཏུ་གྱུར་པ་ཡིན་པས། དེའི་ཚོད་ཀྱི་གདུལ་བྱ་ཡང་སྦྱངས་པ་
སྔོན་སོང་དབང་པོ་ཤིན་ཏུ་རྣོ་བ་ཡིན་ཏེ། སྔགས་རིམ་ལས་བླ་མེད་ཀྱི་ཆེད་
དུ་བྱ་བའི་གདུལ་བྱ་ནི་ཐེག་པ་ཆེན་པོའི་ཡང་ཆེན་པོ་པ་རིགས་ཀྱི་ནུས་པ་ལྷག་
པ་ཅན། སྙིང་རྗེ་ཆེན་པོས་ཡིད་ཆེས་ཆེར་བསྐྱོད་པ། ཤིན་ཏུ་རིངས་པར་
འཚང་རྒྱ་བར་འདོད་པའི་འདུན་པ་དྲག་པོ་དང་ལྡན་པ་ཞེས་གསུངས་ཤིང་།
སྡེ་སྣོད་སོ་སོའི་ཁྱད་པར་ཡང་གཙོ་བོ་རང་རང་གི་ཆེད་དུ་བྱ་བའི་གདུལ་བྱའི་
སྒོ་ནས་འབྱེད་དགོས་པ་སྤྱི་སྐད་ཡིན་པའི་ཕྱིར། འོ་ན་གནད་དོན་དེ་དག་
ཕན་ཚུན་དུ་ཁས་ལེན་ན། གོང་གི་སྔགས་དང་སྔགས་ལམ་ལ་ཞུགས་པ་དོན་

གཅིག་པ་རང་གིས་འདོད་པའི་ལུགས་སུ་བྱས་པ་ཅི་ཞེ་ན་བཤད་དུ་ཡོད་དེ།
སྔོན་རྒྱལ་པོ་ཀྲི་ཀྲིའི་རྨི་ལམ་དང་མཚུངས་པར་དབང་སོ་སོའི་ངོ་བོ་དང་ཁྱད་
པར་ཙམ་ཡང་མི་ཤེས་པར་དབང་བསྐུར་བ་ལ་ཐུགས་དགྱེས་པ་མང་པོས་
ངན་སོང་གི་རྒྱུ་སྒྲུབ་པ་ལ་ཐུགས་མ་བཟོད་པར་བརྩེ་བའི་དབང་གིས་ཀྱེ་གྲོགས་
པོ་དག སྔོན་སྔགས་ཀྱི་གསང་རྒྱ་ཤིན་ཏུ་དམ་ཤིང་། གསང་ཞིང་སྦས་པའི་
དྲི་མ་ཡལ་བའི་སྐབས་སུ་དེ་ཉིད་བཅུ་ཟུང་གི་མཚན་ཉིད་དང་ལྡན་པའི་རྡོ་རྗེ་
སློབ་དཔོན་གྱིས་གདུལ་བྱ་དབང་པོ་མཆོག་ལ་དབང་བསྐུར་ཚེ། སྔགས་
དང་སྔགས་ལམ་ལ་ཞུགས་པ་དུས་མཉམ་པའི་ཚུལ་འདི་འདྲ་ཡིན་པས།
དབང་བསྐུར་བ་ནི་ལས་སླ་བོ་ཞིག་མ་ཡིན་ནོ་ཞེས་དགག་དགོས་ཀྱི་དབང་གིས་
སྒྲས་ཟིན་ལ་དེ་ལྟར་གསུངས་པ་ཡིན་གྱི། དོན་ལ་ཕྱི་མ་ལྟར་བཞེད་པ་དོན་
གྱིས་བསྟན་པ་ཡིན་ཏེ། ཉིད་ཀྱིས་གོང་གི་ལུང་རིགས་བཀོད་པའི་མཇུག་
ཐོགས་སུ། དེས་ན་འཇུག་སྒོ་དབང་རྣམ་དག་འཇོག་པ་དང་། དེ་ལ་ཚད་
ལྡན་གྱི་གཞུང་ལས་བཤད་པ་ལྟར་ཐོབ་དགོས་པས་དེ་བཞིན་ཐོབ་པ་རང་རང་
གི་བཟོ་ལྟ་ལ་རག་ལས་མོད། ང་དང་ང་འདྲ་བས་གཟུགས་བརྙན་ཙམ་ལའང་
གུས་པ་བསྐྱེད་པ་གནད་དུ་ཆེ་སྟེ། ཇི་སྐད་དུ། ཇི་ལྟར་རྡོ་ཤིང་འཇིམ་པ་
ལས་བསྒྲུབས་ཤིང་། །ཐུབ་པའི་སྐུར་མཚུངས་དེ་ནི་མཆོད་བྱ་བཞིན། །ཐུབ་

བསྟན་སྙིགས་དུས་གཟུགས་བརྙན་ཙམ་ཞིག་ཏུ། །གྱུར་ཀྱང་སྐྱེ་བོ་ཀུན་གྱིས་
མཆོད་བྱ་ཉིད། ཅེས་གསུངས་པ་ལྟར་རོ། ཞེས་ལུང་འདི་ཆེད་དུ་དྲངས་
པའི་དོན་ལ་ཞིབ་ཏུ་དཔྱད་ན། རྡོ་ཤིང་སོགས་ལས་བསྒྲུབས་པའི་སངས་རྒྱས་
ཀྱི་སྐུ་དེ་དེའི་གཟུགས་བརྙན་ཙམ་ལས་སྐུ་དངོས་མིན་ཡང་། དེ་ལ་སྐུ་དངོས་
ཀྱི་འདུ་ཤེས་ཀྱིས་མཆོད་ན་སངས་རྒྱས་མཆོད་པའི་བསོད་ནམས་ཐོབ་པ་
དཔེར་བྱས་ནས། དེ་བཞིན་དུ་ལམ་མ་ཞུགས་ཀྱི་གང་ཟག་ལ་བག་ཆགས་
དང་དད་མོས་ཆེ་ཆུང་དང་དབང་པོའི་རིམ་པས་ཐོབ་ལུགས་ཡོད་པ་ནི་དེ་
བཞིན་ཐོབ་པ་རང་རང་གི་བཟོ་ལྟ་ལ་རག་ལས་པའི་དོན་དང་། དབང་གི་
དགག་དགོས་དང་བརྡ་དོན་འབྱོར་བའི་མོས་པ་ཡིད་བྱེད་ཀྱིས་ཐོབ་པ་ནི་ང་
དང་ང་འདྲ་བའི་ཞེས་པའི་དོན་དང་། དབང་དེ་དབང་གི་ངོ་བོ་བདེ་སྟོང་གི་
ཡེ་ཤེས་ཀྱི་གཟུགས་བརྙན་ཙམ་ལས་ཡེ་ཤེས་དེ་དངོས་མིན་པ་ནི་གཟུགས་
བརྙན་ཙམ་ཡིན་ཡང་ཞེས་པའི་དོན་དང༌། དེ་དངོས་སུ་ཐོབ་པའི་འདུ་ཤེས་
ཀྱིས་དབང་དོན་ཉམས་སུ་བླངས་ན་སྔགས་ཉན་བསམ་སོགས་དང་། གཞན་
ལ་འཆད་པ་སོགས་ལ་དབང་བའི་ཡོན་ཏན་རྣམས་བྱིན་རླབས་ཐོབ་པའི་གང་
ཟག་ཡིན་པས་སྐྱེ་བོ་ཀུན་གྱིས་མཆོད་བྱ་ཡིན་ནོ། ཞེས་པ་འདི་གུས་པ་བསྐྱེད་
པ་གནད་དུ་ཆེ་སྟེ་ཞེས་པའི་ལུང་དེའི་དོན་ཡིན་ཏེ། གཞན་དུ་ན་མང་པོ་ཞིག་

ལ་བརྙས་ཐབས་སུ་ཡང་འགྱུར་ཞིང་དེར་མ་ཟད་ལམ་མ་ཞུགས་ཀྱི་སྐྱེ་བོ་རིམ་
གཉིས་ལ་ཐོས་བསམ་བྱས་པ་ཡང་ངན་འགྲོའི་རྒྱུར་ཁས་ལེན་དགོས་ཏེ། རྒྱུད་
རྡོར་ཕྲེང་ལས། ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་
ཀྱི་དོན་ཤེས་ཀྱང་། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་
བ་ཆེན་པོར་འགྲོ། ཞེས་ལུང་འདི་དེའི་ཁུངས་སུ་དྲངས་ནས་པཎ་ཆེན་རིམ་
ལྔའི་སྙིང་པོ་ལས་གསུངས་པའི་ཕྱིར། དེས་ན་འདི་དང་རྗེའི་དགོངས་པ་གནད་
གཅིག་པ་དཔྱད་ཙམ་གྱིས་ཤེས་པའི་ཕྱིར། སྔགས་རིམ་གྱི་ལུང་དང་སྦྱར་
ཏེ་ལུགས་ཕྱི་མ་སྒྲུབ་པ་ནི། དུས་དབང་གིས་སྨིན་ཅིང་གྲོལ་བ་ལ་ཕྱོགས་པའི་
གདུལ་བྱ་མཆོག་མང་པོ་མི་འབྱུང་ན་ཡང་། ཚད་མའི་ལུང་གིས་ཟིན་པའི་
སྐྱེས་ཆེན་དམ་པ་དེ་ཉིད་བཅུ་ཟུང་གི་ཡོན་ཏན་དང་ལྡན་པ་མང་པོས་ཁྲོམ་
ཚོགས་མང་པོ་ལ་དབང་བསྐུར་ཚེ། སྔགས་རིམ་ལས་སློབ་མ་གྲངས་དང་
ཇི་ལྟ་བུ་ལ་ལྷག་གནས་བྱ་བ་ནི་མངོན་བྱང་ལས་གསུངས་པའི་ཡོན་ཏན་དང་
ལྡན་པ་ཆེས་དཀོན་ཡང་། གསོལ་བ་བཏབ་པའི་འོག་ཏུ་སློབ་མ་གཅིག་ཙམ་
གཙོ་བོ་བྱས་ཏེ་གདམས་ངག་བརྗོད་པ་གསུངས་པ་ལྟར། ཐུགས་དགོངས་
གཏད་སའི་གཙོ་བོ་ལམ་དུ་ཞུགས་པའམ། མ་ཞུགས་ཀྱང་ཐུན་མོང་བའི་
ལམ་ལ་བློ་སྦྱངས་ཤིང་སྔགས་ཀྱི་བག་ཆགས་ཀྱི་མཐུ་བརྟས་པའི་གང་ཟག་

ཁྱད་པར་བ་འགའ་རེ་མེད་པར་དབང་མི་བསྐུར་བར་གསུངས་ཤིང་། དེ་
དག་གི་ཞར་ལ་སྔགས་ཉན་བསམ་སྒོམ་གསུམ་བྱེད་པའི་དད་བརྩོན་དང་ལྡན་
ཞིང་། རྒྱུད་སྡེ་གོང་འོག་གི་ལྷག་ལྷ་མང་པོ་ཐུགས་དམ་ཉམས་བཞེས་བྱེད་
པ་དང་། དེ་དག་གི་བདག་འཇུག་དང་སྒྲུབ་མཆོད་བསྙེན་སྒྲུབ་བྱེད་པའི་སྒྲུབ་
སྡེ་དང་། སེར་སྐྱ་མཐའ་ཡས་པས་རང་རང་གི་ཉམས་ལེན་གྱི་དོན་དུ་དབང་
ཐོབ་འདོད་ཀྱི་བསམ་པ་ཤུགས་དྲག་པོས་གསོལ་བ་ཕུར་ཚུགས་སུ་འབུལ་བ་
དང༌། བླ་མས་དེ་དག་གི་བློའི་སྐལ་བ་དང་འཚམས་པར་སྔགས་ཉན་བསམ་
སོགས་ལ་དབང་བའི་དོན་དང་། ཆོས་ལ་དབང་ཟ་བའི་ཉེས་པ་འགོག་པའི་
དོན་དུ་དབང་བསྐུར་བའི་ཐུགས་དགོངས་གཏད་པ་གཉིས་ཚོགས་ནས་དབང་
བསྐུར་བའི་ཚེ་དབང་ཐོབ་ཚུལ་ནི་ལམ་དུ་མ་ཞུགས་པ་ལ་ཡང་། སྦྱངས་
པའི་བག་ཆགས། དབང་པོའི་རིམ་པ། དད་མོས་ཆེ་ཆུང་། དབང་གི་
བརྡ་དོན་གོ་མི་གོའི་ཁྱད་པར་ལས་གོ་བ་དང་བརྡ་དོན་འབྱོར་བ་རྣམས་ཀྱིས་
དབང་དེ་དང་དེའི་ངོ་བོ་མོས་པ་ཡིད་བྱེད་ཀྱིས་ཐོབ་པ་དང་། མི་གོ་བ་ལའང་
དད་པས་ཉན་ན་བག་ཆགས་ཁྱད་པར་ཅན་འཇོག་པ་མཁས་གྲུབ་རྗེས་ལྷ་ངོ་
ཙམ་བསྟན་པའི་དགོས་པ་གསུངས་པ་ལྟར་གྱི་ཐོབ་ལུགས་མི་འདྲ་བ་ཡོད་པ་
ནི་སྔགས་རིམ་གྱི་ལུང་གི་དགོངས་པ་ཡིན་ལ། དེ་ལས་གཞན་དུ་དྲང་དུ་མེད་

དམ་སྙམ་མོ། དེ་ལྟ་བུའི་བླ་མའི་ཐུགས་དགོངས་དང་སློབ་མའི་བསམ་པ་
ཁྱད་པར་ཅན་གྱི་རྟེན་འབྲེལ་ཚོགས་པའི་དབང་མ་ཐོབ་པར་གསུང་རབ་ཀྱི་
ཚིག་དོན་ལ་མཁས་པ་ཙམ་གྱིས་དབང་ལྟ་ཅི་རྒྱུད་ཀྱི་ལུང་ཁྲིད་ཙམ་ཡང་བྱ་
མི་རུང་སྟེ། ཕྱག་ཆེན་ཐིག་ལེ་ལས། གང་གིས་རྒྱུད་ལུང་ང་རྒྱལ་གྱིས།
།དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག
།དངོས་གྲུབ་ཐོབ་ཀྱང་དམྱལ་བར་འགྲོ། །དེ་བས་འབད་པ་ཐམས་ཅད་ཀྱིས།
།བླ་མ་ལས་ནི་དབང་ནོད་བྱ། ཞེས་དང་། དེ་ཇི་བཞིན་རྒྱུད་དགོངས་འགྲེལ་
དང་བཅས་པ་ལས་ལན་གཅིག་མིན་པར་གསུངས་པས། སྔགས་ཀྱི་སློབ་
དཔོན་བྱེད་པ་རྣམས་ཀྱིས་རང་ལ་གནོད་མི་བྱེད་པར། གསང་སྔགས་བསྟན་
པའི་དམིགས་རྐྱེན་དུ་འགྱུར་བ་རེའི་བཀའ་དྲིན་ཞུའོ།
སྨྲས་པ། སྔགས་དང་སྔགས་ལམ་ལ་ཞུགས་དོན་གཅིག་མཁས་དབང་
མང་པོའི་བཞེད་ཚུལ་དང་། །འཇམ་དབྱངས་བཞད་པ་ལ་སོགས་མཁས་
མང་དེ་དག་གཅིག་མིན་བཞེད་ཚུལ་གཉིས། །འགལ་མེད་ཡབ་སྲས་དགོངས་
པ་འདི་འོ་སྙམ་པའི་ཤར་ཚོད་ལྷག་བསམ་གྱིས། །ངག་ཚིག་མེ་ཏོག་ཕྲེང་
བས་མཁས་དབང་དེ་དག་སྒྲུབ་པའི་མཆོད་སྤྲིན་སྤྲོས། །རྒྱུད་འགྲེལ་དགོངས་
དོན་ཟབ་བརླུང་རྟོགས་དཀའི་གནས། །འོལ་ཚོད་དཔྱད་པ་བྱས་པས་རང་

གི་བློར། །ཤར་ཚོད་ཙམ་ཞིག་བཀོད་ལ་མཁས་རྣམས་ཀྱིས། །བཀའ་བཀྱོན་
བྱུང་ཡང་སྡིག་སྒྲིབ་འདག་སྙམ་མོ། ཞེས་བྱའོ།
གཉིས་པ་ནི། རྒྱུད་སྡེ་འོག་མར་ལྷ་ཡི་སྒོམ་བཟླས་ཀྱིས་སོགས་དྲུག་
ལ། འོག་མ་གསུམ་ལ་རྒྱུད་ནས་བཤད་པ་ལྟར་ཆོ་གའི་ཡན་ལག་མ་ཉམས་
པར་ལྷའི་སྒོམ་བཟླས་བྱས་པས་ཐུན་མོང་བའི་དངོས་གྲུབ་མང་པོ་མྱུར་དུ་
འགྲུབ་པ་དང་། རྒྱལ་བ་སྲས་བཅས་ཀྱིས་རྗེས་སུ་བཟུང་སྟེ་བྱིན་གྱིས་བརླབ་
པ་སོགས་ཐབས་ཁྱད་པར་ཅན་ལ་བརྟེན་ནས་རྒྱལ་སྲས་ཀྱི་སྤྱོད་པ་མྱུར་དུ་
རྫོགས་པ་ཡོད་ཀྱང་། ཟབ་ཁྱད་ཁྱད་པར་ཅན་མེད་པས་གྲངས་མེད་གསུམ་
གྱི་ཚོགས་ལ་མི་ལྟོས་པར་ཚེ་ཐུང་གཅིག་ལ་འཚང་རྒྱ་བ་བླ་མེད་ཁོ་ན་ལ་ལྟོས་
པའི་ཕྱིར། དེར་ཐལ། འདི་ལ་སྒྱུ་འོད་ཟུང་གསུམ་སོགས་ཟབ་གནད་ཁྱད་
པར་ཅན་མང་དུ་ཡོད་པའི་ཕྱིར།
གསུམ་པ་ལ་གསུམ། བྱ་སྤྱོད་ཀྱི་ལམ་གྱི་རིམ་པ་བཤད་པ་དང་། རྣལ་
འབྱོར་རྒྱུད་ཀྱི་ལམ་གྱི་རིམ་པ་དང་། རྣལ་འབྱོར་བླ་མེད་ཀྱི་ལམ་གྱི་རིམ་
པ་བཤད་པའོ། དང་པོ་ལ་གསུམ། བུ་སྤྱོད་ཀྱི་དབང་གི་རྣམ་བཞག་དང་།
དམ་ཚིག་དང་སྡོམ་པའི་རྣམ་བཞག་དང་། བྱ་སྤྱོད་གཉིས་ཀྱི་ལམ་གྱི་རིམ་
པ་སོ་སོར་བཤད་པའོ། དང་པོ་ནི། བྱ་བའི་རྒྱུད་ལ་ཆུ་དང་ཅོད་པན་གྱི་

སོགས་རྐང་པ་ཕྱེད་དང་བཞི་ལ། ཡེ་ཤེས་ཐིག་ལེའི་རྒྱུད་ལས། ཆུ་དང་
ཅོད་པན་གྱི་ནི་དབང་། །བྱ་བའི་རྒྱུད་ནི་རབ་ཏུ་གྲགས། །རྡོ་རྗེ་དྲིལ་བུ་མིང་
གི་དབང་། །སྤྱོད་པའི་རྒྱུད་ལ་གསལ་བར་བྱས། ཞེས་གསུངས་པ་ལྟར།
ས་ཆོག སྟ་གོན། དཀྱིལ་འཁོར་དུ་འཇུག་པའི་ཆོ་ག་རྣམས་སྔོན་དུ་བཏང་
ནས། བྱ་རྒྱུད་ལ་ཆུ་དང་ཅོད་པན་གྱི་དབང་ཐོབ་པས་རྒྱུད་ཉན་བསམ་དང་།
ལམ་མཚན་བཅས་དང་མཚན་མེད་སྒོམ་པའི་སྣོད་རུང་དུ་བྱེད་ཅིང་། ལམ་
དང་འབྲས་བུའི་སྐུ་གཉིས་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར།
དེའི་མཐའ་བརྟན་ལུང་བསྟན་དབུགས་དབྱུང་རྗེས་གནང་གསུམ་བཏགས་
ལ་མ་བཏགས་ཀྱང་ཆད་ལྷག་མེད་དོ། དབང་མ་ཐོབ་པར་རྗེས་གནང་ཙམ་
གྱིས་ལྷ་སྒྲུབ་པ་དང་། གཞན་ལ་སྔགས་སྟེར་བ་སོགས་མི་རུང་ལ། བྱ་རྒྱུད་
རིགས་གསུམ་སྔ་མ་སྔ་མའི་དབང་ཐོབ་ན་ཕྱི་མ་དག་ལ་དབང་བ་དང་། སྔ་
མ་ཐོབ་ནའང་ཕྱི་མ་གཉིས་སོ་སོའི་བསྙེན་པ་ལ་རང་རང་གི་དབང་ངེས་པར་
ཐོབ་དགོས་པ་སྔགས་རིམ་ལས་གསུངས་སོ། སྤྱོད་རྒྱུད་ལ་དེའི་སྟེང་དུ་རྡོ་
རྗེ་དྲིལ་བུ་མིང་གི་དབང་ལྔ་དང་། ཡང་ན་དཀྱིལ་ཆོག་རྡོ་རྗེ་ཕྲེང་བ་ལས་
དབང་ལྔ་ག་བྱ་སྤྱོད་གཉིས་ཀ་ལ་རུང་བར་གསུངས་པ་ལྟར་བྱའོ། འདིའི་
རིག་པའི་དབང་ལྔ་དང་། བླ་མེད་ཀྱི་རིག་པའི་དབང་ལྔ་མིང་འདྲ་ཡང་དོན་

མི་གཅིག་སྟེ། འདིར་ལྷ་རང་རང་གི་སྐུ་ལས་བདུད་རྩིའི་རྒྱུན་བབས་པ་བུམ་
ཆུ་དང་དབྱེར་མེད་དུ་བྱས་པས་དབང་བསྐུར། བླ་མེད་ལ་ལྷ་ཡབ་ཡུམ་ཆགས་
པ་ཆེན་པོའི་མེས་བཞུས་པའི་བྱང་སེམས་བུམ་ཆུ་དང་དབྱེར་མེད་དུ་བྱས་
པས་དབང་བསྐུར་བ་ཡིན་པའི་ཕྱིར། སྤྱི་རྣམ་སྐལ་བཟང་ཡིད་འཕྲོག་ལས་
བྱ་རྒྱུད་ལ་དབང་གི་སྔོན་དུ་བདག་འཇུག་མི་དགོས་པར་གསུངས་པ་ནི། མ་བླངས་
ན་ཆད་སྐྱོན་དུ་མི་འགྱུར་བས་ཡིན་ཏེ། དེ་ཉིད་ལས། རང་བདག་འཇུག་ལེན་
པ་སྡོམ་ལྡན་དུ་བྱེད་པའི་ཆེད་ཡིན་ལ། དེ་གཉིས་ལ་རང་སྡོམ་ལྡན་དུ་བྱེད་པ་
བདག་འཇུག་ལེན་པ་ལ་མི་ལྟོས་པའི་ཕྱིར་ཞེས་གསུངས་པའི་ཕྱིར།
གཉིས་པ་དམ་ཚིག་དང་སྡོམ་པའི་རྣམ་བཞག་ལ། བསྲུང་བྱའི་སྡོམ་
པ་ནི་ཞེས་སོགས་ཕྱེད་དང་གསུམ་ལ། མངོན་བྱང་ལས། དམ་པའི་ཆོས་
དང་བྱང་ཆུབ་སེམས། །སྲོག་གི་ཕྱིར་ཡང་གཏང་མི་བྱ། ཞེས་སོགས་བྱང་
སེམས་ཀྱི་བསླབ་བྱ་དང་། ལེགས་གྲུབ་ལས་བླ་མ་དང་སློབ་དཔོན་ལ་ནམ་
ཡང་དམོད་པར་མི་བྱ་བ་སོགས་རང་རང་གི་རྒྱུད་ནས་མང་དུ་ཡོད་པ་ཕལ་
ཆེར་གཉིས་ཀའི་ཐུན་མོང་བར་རྒྱུད་ལས་གསུངས་སོ། བྱ་སྤྱོད་ལ་རིགས་
ལྔའི་སྡོམ་བཟུང་མེད་དེ། དེ་གཉིས་ལ་རྡོ་རྗེ་སློབ་དཔོན་གྱི་དབང་མེད་པ་
གང་ཞིག དེ་གཉིས་ཡོད་མེད་ཀྱི་རྗེས་སུ་འགྲོ་ལྡོག་བྱེད་པའི་ཕྱིར།

གསུམ་པ་བུ་སྤྱོད་གཉིས་ཀྱི་ལམ་གྱི་རིམ་པ་སོ་སོར་བཤད་པ་ལ་གཉིས།
བྱ་རྒྱུད་ཀྱི་ལམ་གྱི་རིམ་པ་དང་། སྤྱོད་རྒྱུད་ཀྱི་ལམ་གྱི་རིམ་པའོ། དང་
པོ་ལ་གཉིས། ལམ་ལ་སློབ་ཚུལ་དང་། འབྲས་བུ་མངོན་དུ་བྱེད་ཚུལ་
ལོ། དང་པོ་ལ་གཉིས། མཚན་བཅས་ཀྱི་ལམ་ལ་སློབ་ཚུལ་དང་། མཚན་
མེད་ཀྱི་ལམ་ལ་སློབ་ཚུལ་ལོ། དང་པོ་ལ་གཉིས། བཟླས་བརྗོད་དང་བཅས་
པའི་བསམ་གཏན་དང་། བཟླས་བརྗོད་ལ་མི་ལྟོས་པའི་བསམ་གཏན་ནོ།
དང་པོ་ལ་གཉིས། བཟླས་བརྗོད་ཡན་ལག་བཞིའི་སྔོན་དུ་ཇི་ལྟར་བྱ་བ་དང་
། བཟླས་བརྗོད་ཡན་ལག་བཞིའི་བསམ་གཏན་དངོས་སོ། དང་པོ་ནི། བྱ་
རྒྱུད་ལམ་ལ་མཚན་བཅས་མཚན་མེད་གཉིས། ཞེས་སོགས་ལྔ་ལ། སྒྲ་
ལ་དང་། སེམས་ལ་དང་། བདག་གི་གཞི་ལ་དང་། གཞན་གྱི་གཞི་ལ་
གཞོལ་བའི་ཡན་ལག་བཞིའི་སྔོན་དུ་རིགས་གསུམ་སྤྱིའི་ཕྱག་རྒྱ་འགོད་པ།
རྒྱལ་བ་སྲས་བཅས་ལ་བདག་འབུལ་བ། སྐྱབས་སེམས་སྒོམ་པ། ཕྱི་རོལ་
ཏུ་ས་ཆུ་བྱིན་གྱིས་བརླབས་ནས་ཁྲུས་དང་ཉེ་རེག་བྱ་བ། ནང་དུ་ཆས་འཇུག་
བྱས་ཏེ་སྟན་ལ་འདུག་ཅིང་བདག་དང་གནས་སྲུང་བའི་ཕྱིར་དུ་སྔགས་དང་
ཕྱག་རྒྱས་མཚམས་བཅིངས་པ་ནི་སྔོན་འགྲོ་མདོ་ཙམ་སྟེ། བླ་མེད་དང་ཡོ་
གའི་ཚོགས་ཞིང་དང་། སྲུང་འཁོར་གྱི་དོད་དོ། བྱ་སྤྱོད་གཉིས་ལ་མཚན་

མ་དང་བཅས་མ་བཅས་ཀྱི་རྣལ་འབྱོར་ལས་བསྐྱེད་རིམ་མེད་དེ། འབྲས་
བུ་ཡང་དག་བཞི་དང་རྣམ་མཐུན་ཙམ་ལས་སྐྱེ་ཤི་བར་དོ་དང་རྣམ་མཐུན་
གྱི་ལམ་སྒོམ་པ་མེད་པའི་ཕྱིར། རྫོགས་རིམ་མེད་དེ། རླུང་དབུ་མར་ཞུགས་
གནས་ཐིམ་གསུམ་ལས་བྱུང་བའི་བདེ་བ་དང་། དེ་ལས་ལྷ་སྐུ་དང་དེ་འདྲེན་
བྱེད་སོགས་མེད་པའི་ཕྱིར། །
གཉིས་པ་ཡན་ལག་བཞིའི་བསམ་གཏན་དངོས་ལ་གཉིས། བཟླས་བརྗོད་
ཀྱི་ཡན་ལག་བསམ་གཏན་དང་། དེ་ལ་བརྟེན་ནས་བཟླས་བརྗོད་ཇི་ལྟར་
བྱ་བའི་ཚུལ་ལོ། དང་པོ་ནི། དངོས་གཞི་སྟོང་པ་སྒྲ་དང་ཡི་གེའི་གཟུགས།
ཞེས་སོགས་དགུ་ལ། སྔོན་འགྲོ་བསོད་ནམས་ཀྱི་ཚོགས་བསགས་པ་སོགས་
ལེགས་པར་བཏང་ནས་ལྷ་དྲུག་གི་རྣལ་འབྱོར་ཚང་བའི་སྒོ་ནས་བདག་ཉིད་
ལྷར་བསྐྱེད་དགོས་ཏེ། དེ་བྱ་སྤྱོད་ཀྱི་ལྷ་ཐམས་ཅད་ཀྱི་བསྐྱེད་ཆོག་ཐུན་མོང་
བ་ཡིན་པའི་ཕྱིར། ལྷ་དྲུག་གི་བསྐྱེད་ཚུལ་ཡོད་དེ། རིགས་པས་གཏན་ལ་
ཕབ་པའི་ལྟ་བ་དྲན་ནས་བདག་དང་ལྷའི་དེ་ཁོ་ན་ཉིད་དབྱེར་མེད་དུ་སྒོམ་པ་
ཡེ་ཤེས་ཀྱི་ཚོགས་བསགས་པ་སྟོང་པའི་ལྷ་ཡིན་པའི་ཕྱིར། དེ་ཆོས་ཅན།
ཁྱོད་ལ་སྟོང་པའི་ལྷ་ཞེས་བརྗོད་པའི་རྒྱུ་མཚན་ཡོད་དེ། སྟོང་པ་ཉིད་ལ་
དམིགས་པ་ཡང་ཡིན། ལྷ་སྒོམ་པའི་ཡན་ལག་ཀྱང་ཡིན་པས་ན་དེ་སྐད་ཅེས་

བརྗོད་པའི་ཕྱིར། དེས་གཞན་ལ་འགྲེའོ། འདི་རྒྱུད་སྡེ་གོང་མའི་སྔགས་
གཉིས་སྒོམ་པའི་དོད་དོ། སྒྲའི་ལྷ་ཡོད་དེ། སྟོང་པའི་ངང་ལས་ངོ་བོ་ལྷ་
ལ་རྣམ་པ་རང་གི་སྔགས་ནམ་མཁར་གྲག་པ་ལ་སེམས་འཛིན་པ་དེ་ཡིན་པའི་
ཕྱིར། ཡི་གེའི་ལྷ་ཡོད་དེ། མདུན་གྱི་ནམ་མཁར་རང་སེམས་ཟླ་བའི་དཀྱིལ་
འཁོར་གྱི་སྟེང་དུ་ངོ་བོ་ལྷ་ལ་རྣམ་པ་རང་སྔགས་གསེར་གྱིས་བྲིས་པ་ལྟ་བུའི་
རྣམ་པ་ལ་སེམས་འཛིན་པ་དེ་ཡིན་པའི་ཕྱིར། གཟུགས་ཀྱི་ལྷ་ཡོད་དེ། སྔགས་
ཡིག་དེ་རྣམས་ལས་འོད་ཟེར་འཕྲོས། སེམས་ཅན་གྱི་དོན་དང་། རྒྱལ་བ་
རྣམས་མཆོད་པའི་དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་
བདག་ཉིད་ལྷའི་སྐུར་བསྐྱེད་པ་དེ་ཡིན་པའི་ཕྱིར། ཕྱག་རྒྱའི་ལྷ་ཡོད་དེ། ལྷ་
རང་གི་སྤྱི་བོ་ལ་སོགས་པའི་གནས་སུ་རིགས་གསུམ་སྤྱིའི་ཕྱག་རྒྱས་རེག་ཅིང་
བྱིན་གྱིས་བརླབས་པ་དེ་ཡིན་པའི་ཕྱིར། འདི་རྒྱུད་སྡེ་གོང་མའི་སྐྱེ་མཆེད་
བྱིན་རླབས་ཀྱི་དོད་དོ། མཚན་མའི་ལྷ་ཡོད་དེ། ལྷ་སྔགས་དེ་དག་ལ་རྩེ་
གཅིག་ཏུ་དམིགས་ནས་ང་རྒྱལ་དང་གསལ་སྣང་སྒྲུབ་པ་དེ་དེ་ཡིན་པའི་ཕྱིར།
ལྷ་དྲུག་གི་བསྐྱེད་ཆོག་འདི་རྒྱུད་སྡེ་གོང་མའི་མངོན་བྱང་ལྔའི་དོད་དོ། འདི་
ནི་བདག་བསྐྱེད་དམ་བདག་གི་གཞིའོ། འདིའི་གདུལ་བྱ་ཕལ་བས་རང་ལྟར་
མི་བསྐྱེད་པར་མདུན་བསྐྱེད་ལས་དངོས་གྲུབ་ལེན་པ་ལ་བསམས་ནས་བྱ་རྒྱུད་

ལ་བདག་བསྐྱེད་མེད་པར་འདོད་པ་གཏན་མ་ཡིན་ཏེ། གཙོ་བོ་ལྷ་སྒོམ་པ་
ལ་བདག་བསྐྱེད་མེད་དུ་མི་རུང་བ་ཐོགས་མེད་དང་། ཀླུ་སྒྲུབ་ཞབས་སོགས་
ཀྱིས་རྣམ་འཇོམས་ཀྱི་རྒྱུད་དྲངས་ནས་གསུངས་པའི་ཕྱིར། རྒྱུད་འདི་ལ་
ཡེ་ཤེས་པ་དང་དབང་བསྐུར་རྒྱས་བཏབ་མ་བྱས་ཀྱང་ཆོག་པར་སྤྱི་རྣམ་ལས་
གསུངས་པའི་ཕྱིར། གཞན་གྱི་གཞི་ལ་གཞོལ་བ་ནི། མདུན་དུ་རིན་པོ་ཆེའི་
ས་གཞིར་གསེར་གྱི་བྱེ་མ་བདལ་བ། དེའི་སྟེང་དུ་འོ་མའི་རྒྱ་མཚོ་ཆེན་པོ་
ཉ་ལྕིབས་ལ་སོགས་པའི་སྐྱོན་དང་བྲལ་བ་མེ་ཏོག་གིས་བརྒྱན་པ། དེའི་དབུས་
སུ་རི་རབ་གྲུ་བཞི་པའི་སྟེང་དུ་པདྨའི་སྡོང་བོ་རིན་པོ་ཆེ་དུ་མས་བརྒྱན་པའི་
སྟེང་དུ་གཞལ་ཡས་ཁང་དང་གདན་བཅས་བསྐྱེད། དེ་ནས་ཆོ་གའི་ཡན་
ལག་མ་ཉམས་པར་མཆོད་ཡོན་གྱི་སྔགས་ཀྱིས་ལྷ་ཡེ་ཤེས་པ་སྤྱན་དྲངས་ཏེ་
བཞུགས་སུ་གསོལ། དེ་ལ་མཆོད་བསྟོད་བྱ་བ་སོགས་དེ་ཡིན་པའི་ཕྱིར། འདི་
ལ་དམ་ཚིག་པ་མ་བསྐྱེད་ཀྱང་ཆོག་པར་སྤྱི་རྣམ་ལས་གསུངས་སོ། སེམས་
ལ་གཞོལ་བའི་ཡན་ལག་ཡོད་དེ། མདུན་གྱི་ལྷའི་ཐུགས་ཀར་རང་སེམས་
ཟླ་བའི་དཀྱིལ་འཁོར་གྱི་རྣམ་པར་སྒོམ་པ་དེ་ཡིན་པའི་ཕྱིར། སྒྲ་ལ་གཞོལ་
བའི་ཡན་ལག་ཡོད་དེ། ཟླ་བ་དེའི་སྟེང་དུ་སྔགས་ཕྲེང་འགོད་པ་ལ་དམིགས་
པ་དེ་ཡིན་པའི་ཕྱིར། འདིའི་གཞོལ་བའི་དོན་ཡོད་དེ་དམིགས་པ་རྒྱན་མ་

ཆད་པ་ལ་བྱེད་པའི་ཕྱིར། །
གཉིས་པ་དེ་ལ་བརྟེན་ནས་བཟླས་པ་ཇི་ལྟར་བྱ་བའི་ཚུལ་ལ། གཟུགས་
ལ་དམིགས་པའི་བཟླས་བརྗོད་དང་། སྒྲ་ལ་དམིགས་པའི་བཟླས་བརྗོད་
དོ། དང་པོ་ནི། བདག་མདུན་སྐུ་དང་ཐུགས་ཀའི་ཟླ་གདན་དང་། ཞེས་
སོགས་བཅུ་བཞི་ལ། དང་པོ་མདུན་བསྐྱེད་ཀྱི་བཟླས་པའི་སྐབས་སྲོག་རྩོལ་
བསྡམས་ནས་བདག་མདུན་གྱི་སྐུ་དང་། ཐུགས་ཀའི་ཟླ་གདན་དང་སྔགས་
ཕྲེང་གསུམ་ག་ལ་མཉམ་དུ་དམིགས་པ་དང་། ཤུབ་བུའི་བཟླས་པ་དང་། རླུང་
བསྡམས་ནས་ཡིད་བཟླས་རིམ་པར་བྱ་བ། དབུགས་གཏོང་ཚེ་རང་ལྷ་སྐུ་
ལ་དམིགས་ཏེ་ཅི་འདོད་ཀྱི་བར་དུའོ། བདག་བསྐྱེད་ལ་རང་གི་སྙིང་ཁར་
ཟླ་སྔགས་སྔར་ལྟར་བཀོད། རླུང་ནང་དུ་འཇུག་པ་དང་མཉམ་དུ་མདུན་གྱི་
སྔགས་ཕྲེང་རང་གི་སྙིང་ཁར་དྲངས། དེ་ལ་དམིགས་ནས་བཟླས་པ་སྔར་
བཞིན་བྱ། རླུང་གཏོང་བ་དང་མཉམ་དུ་ཟླ་སྔགས་མདུན་གྱི་ཐུགས་ཀར་སྤྲོས།
དེ་ལྟར་བྱས་པས་བཟླས་པ་རྫོགས་ནས་མདུན་གྱི་སྔགས་སྒྲ་ཡི་གེ་ཟླ་བ་ལྷ་སྐུ་
རྣམས་སྔ་མ་རྣམས་རིམ་པར་ཕྱི་མར་བསྡུས། ལྷ་སྐུ་རང་དང་། རང་ཡི་
གེ དེ་སྤྲོས་བྲལ། དེ་ལས་སྒྱུ་ལུས་སུ་ལྡང་བར་གསུངས་སོ།
གཉིས་པ་ནི། སྔགས་སྒྲའི་གདངས་ཙམ་ལ་དམིགས་ནས་ཡིད་བཟླས་

བྱ་བ་དེ་ཡིན་པའི་ཕྱིར། རིམ་པ་བཞིན་གཟུགས་ལ་དམིགས་པའི་བཟླས་
པ་གཉིས་དང་། སྒྱུར་དམིགས་དང་གསུམ་ལས། དང་པོས་ལྷ་སྐུ་ཟླ་བ་
སྔགས་ཕྲེང་གསུམ་དང་། གཉིས་པས་ཟླ་སྔགས་གཉིས་དང་། གསུམ་པས་
གདངས་ཙམ་སྟེ་དམིགས་པ་ཇེ་ཕྲར་བཏང་བའོ། དེ་དག་གི་སྐབས་སུ་རླུང་
གི་འབྱུང་འཇུག་བསྡམས་ནས་རླུང་སེམས་ནང་དུ་འཛིན་པ་ལ་སྲོག་རྩོལ་སྡོམ་
པ་ཞེས་པའོ། འདིའི་སྲོག་ནི་དབང་པོའི་སྒོ་དང་བ་སྤུའི་བུ་ག་ནས་རྒྱུ་བའི་
རླུང་དང་། རྩོལ་བ་ནི་ཡུལ་གཞན་དྲན་པ་ཡིན་ལ། དེ་གཉིས་བསྡམས་པ་
ལ་བྱའོ། སྐབས་འདིར་དང་བླ་མེད་ཀྱི་སྲོག་རྩོལ་སྡོམ་པ་ལ་ཁྱད་པར་ཤིན་
ཏུ་ཆེ་སྟེ། དགོས་པ་དུས་སྒོམ་ཚུལ་གསུམ་ག་མི་འདྲ་བའི་ཕྱིར། དང་པོ་
གྲུབ་སྟེ། འདི་ཞི་གནས་འགྲུབ་ཆེད་དང་། བླ་མེད་ལ་རླུང་དབུ་མར་ཞུགས་
གནས་ཐིམ་གསུམ་ལས་དཔེ་དོན་གྱི་འོད་གསལ་འདྲེན་པའི་ཆེད་དུ་ཡིན་པའི་
ཕྱིར། གཉིས་པ་གྲུབ་སྟེ་འདི་མཚན་བཅས་དང་། བླ་མེད་རྫོགས་རིམ་གྱི་
སྐབས་ཡིན་པའི་ཕྱིར། གསུམ་པ་གྲུབ་སྟེ་འདི་རླུང་གི་སྦྱོར་བ་དང་ལྷའི་རྣལ་
འབྱོར་སྦྲུགས་པ་ཙམ་དང་། བླ་མེད་ལ་ལུས་ལ་གནད་དུ་བསྣུན་ནས་སྒོམ་
དགོས་པའི་ཕྱིར། སྲོག་རྩོལ་སྡོམ་པ་ལ་དགོས་པ་ཡོད་དེ། ཐ་མལ་གྱི་སྣང་
ཞེན་འགོག་པ་ལ་ལྷའི་དམིགས་པ་བརྟན་དགོས། དེ་ལ་སེམས་འཕྲོ་བ་འགོག་

དགོས། དེ་ལ་སེམས་ཀྱི་རྟ་རླུང་ཟིན་ན་སེམས་རང་དབང་མེད་པར་གནས་
པའི་ཕྱིར། འདི་ཉིད་སྐབས་ཐམས་ཅད་དུ་ཤེས་པར་བྱའོ།
གཉིས་པ་བཟླས་བརྗོད་ལ་མི་ལྟོས་པའི་བསམ་གཏན་ལ་གཉིས། མེ་
གནས་ཀྱི་བསམ་གཏན་དང་། སྒྲ་གནས་ཀྱི་བསམ་གཏན་ནོ། དང་པོ་
ནི། གཉིས་པ་བཟླས་བརྗོད་མི་ལྟོས་བསམ་གཏན་ལ། ཞེས་སོགས་བདུན་
ལ། རང་ལྷར་གསལ་བའི་ཐུགས་ཀར་ཟླ་བའི་སྟེང་དུ་འོད་དམར་པོ་མར་
མེ་ལྟ་བུའི་དབུས་སུ་རང་སེམས་ཆོས་ཀྱི་དབྱིངས་དང་རོ་གཅིག་པའི་ངོ་བོ་
ཡིན་པ་ལ། རྣམ་པ་སྔགས་སྒྲ་སྒྲོག་པ་ལ་རང་གིས་ཉན་པའི་ཚུལ་གྱིས་
དམིགས་ནས་སྲོག་རྩོལ་སྡོམ་པ་དེ་ཡིན་པའི་ཕྱིར། དེ་ལྟར་གོམས་པ་མཐར་
ཕྱིན་པའི་ཚད་ཡོད་དེ། ཕྱིའི་མཚན་མ་བཀྲེས་སྐོམ་མེད་ཅིང་། ནང་དུ་
མེ་དམིགས་དང་རླུང་སྦྱོར་གྱི་མཐུས་བདེ་དྲོད་ལ་བརྟེན་པའི་ཏིང་ངེ་འཛིན་
ཁྱད་པར་ཅན་སྐྱེ་བའི་ཕྱིར།།
གཉིས་པ་ལ་གཉིས། སྒྲ་གནས་ཀྱི་བསམ་གཏན་དངོས་དང་། ལམ་
འདིའི་ལྷ་སྔགས་སོགས་ཀྱི་རྣལ་འབྱོར་བྱེ་བྲག་ཏུ་བཤད་པའོ། དང་པོ་ནི།
སྒྲ་གནས་སྙིང་དབུས་ཕྲ་བའི་ལྷ་སྐུའི་ནང་། ཞེས་སོགས་དྲུག་ལ། རང
ལྷར་གསལ་བའི་ཐུགས་ཀར་ཟླ་བའི་སྟེང་དུ་རང་འདྲའི་ཕྲ་བའི་ལྷའི་ཐུགས་

ཀར་འོད་མར་མེ་ལྟ་བུའི་ནང་དུ་རང་སེམས་སྔགས་ཀྱི་གདངས་སུ་གྲག་པ་
ལ་རྩེ་གཅིག་ཏུ་དམིགས་ནས་སྒོམ་པ་དེ་ཡིན་པའི་ཕྱིར། སྐབས་འདིར་ཤིན་
སྦྱངས་རྫོགས་པ་དང་ཞི་གནས་འགྲུབ་པར་གསུངས་སོ། བཟླས་བརྗོད་ལ་ལྟོས་
མི་ལྟོས་ཀྱི་ཁྱད་པར་ཡོད་དེ། ཡན་ལག་བཞིའི་སྐབས་ཀྱི་སྒྲར་དམིགས་ནི་ཡིད་
བཟླས་བྱས་པའི་ངང་ནས་གདངས་ལ་དམིགས་པ་དང་། འདི་ནི་རང་གིས་འདོན་
པའི་ཚུལ་མ་ཡིན་པར་གཞན་གྱིས་བཏོན་པ་ཉན་པའི་ཚུལ་གྱིས་དམིགས་པས་
ན་བཟླས་བརྗོད་ལ་མི་ལྟོས་པའི་བསམ་གཏན་ཞེས་བཤད་པའི་ཕྱིར།
གཉིས་པ་ལམ་འདིའི་ལྷ་སྔགས་སོགས་ཀྱི་རྣལ་འབྱོར་བྱེ་བྲག་ཏུ་བཤད་
པ་ལ། ལམ་འདི་ལྷ་སྐུ་ཕྱག་རྒྱ་ཆེན་པོ་དང་། ཞེས་སོགས་སུམ་ཅུ་ལ། སྐབས་
འདིའི་ལམ་རྣམས་སྐུ་ཕྱག་རྒྱ་ཆེན་པོ་དང་། གསུང་སྔགས་དང་ཐུགས་དེ་
བཞིན་ཉིད་བསྒོམ་པ་གསུམ་དུ་འདུ་བའི་ཕྱིར་ཏེ། ལྷ་དྲུག་སོགས་བསྒོམ་པ་
དང་པོ། ཕལ་བ་སྒྲ་གཟུགས་ལ་དམིགས་པའི་བཟླས་བརྗོད་གཉིས་དང་། གཙོ་
བོ་མེ་གནས་དང་སྒྲ་གནས་ཀྱི་སྔགས་སྒྲ་ལ་དམིགས་པ་བཞི་གཉིས་པ་དང་།
མཚན་མེད་སྒྲ་མཐའི་བསམ་གཏན་གསུམ་པར་འདུ་བའི་ཕྱིར། རགས་པ་
སྐུ། ཕྲ་བ་སྔགས། ཤིན་ཏུ་ཕྲ་བ་དེ་ཁོ་ན་ཉིད་སོགས་རྣམ་པ་དུ་མ་ཅན་གྱི་
བསམ་གཏན་བསྒོམས་ཏེ་གསལ་སྣང་སྒྲུབ་པ་དང་། དམིགས་པ་རྩེ་གཅིག་

པའི་ཏིང་ངེ་འཛིན་གྱིས་ལྷ་དྲུག་ནས་སྒྲ་གནས་ཀྱི་བར་དམིགས་པ་ཇེ་ཕྲར་
བཏང་ནས་སེམས་ཀྱི་གནས་ཆེ་སྒྲུབ་ཅིང་ལུས་སེམས་ཤིན་སྦྱངས་ཀྱི་བདེ་
བ་སྐྱེ་ལུགས་སོགས་ཐེག་པ་ཐུན་མོང་བའི་སྐབས་དང་འདྲའོ། བདག་གཞན་
གྱི་གཞིའི་ལྷ་སྐུའི་ཏིང་ངེ་འཛིན་ལ་བརྟན་པ་ཐོབ་ནས་སྒྲ་ལ་གཞོལ་བ་སྟེ་སྔགས་
དམིགས་ལ་སློབ་ཅིང་། དེ་ཡང་ཡི་གེའི་གཟུགས་སྒྲ་ལ་དམིགས་ནས་ངག་
བཟླས་བྱེད་པ་རགས་པ་དང་། དེ་ལ་དམིགས་ནས་ཡིད་ཀྱིས་བཟློ་བ་ཕྲ་བ་
དང་། བཟླས་བརྗོད་ལ་མི་ལྟོས་པའི་མེ་སྒྲའི་བསམ་གཏན་གཉིས་ནི། རབ་
ཏུ་ཕྲ་བའི་སྔགས་ཀྱི་བསམ་གཏན་དང་། དེ་དག་སྔ་མ་སྔ་མ་བརྟན་པ་ན་
ཕྱི་མར་སློབ་ཅིང་བྱིང་རྒོད་དང་བྲལ་བའི་ཏིང་ངེ་འཛིན་བསྒྲུབ་པའོ། དེ་ལྟར་
ལྷ་སྐུ་ནས་བཟུང་སྟེ་སྒྲ་གནས་ཀྱི་བར་དམིགས་པ་ཕྲ་རགས་དུ་མ་ལ་སེམས་
འཛིན་ཅིང་། རླུང་སྦྱོར་མེ་ལ་དམིགས་པ་དང་བཅས་པ་བསྒོམས་པའི་མཐུས་
ལུས་སེམས་ལས་རུང་གི་ཤིན་སྦྱངས་དང་། དེའི་མཐུས་བདེ་དྲོད་ཀྱིས་ཟིན་པའི་
བདེ་གསལ་མི་རྟོག་པའི་ཏེང་ངེ་འཛིན་ཁྱད་པར་ཅན་སྐྱེའོ། ལྷ་སྔགས་ཀྱི་རྣལ་
འབྱོར་དེ་དག་ཆོས་ཅན། ཁྱོད་ལ་མཚན་བཅས་ཀྱི་རྣལ་འབྱོར་ཞེས་བརྗོད་པའི་
རྒྱ་མཚན་ཡོད་དེ། ཟབ་པ་སྟོང་ཉིད་རྟོགས་པའི་ཡེ་ཤེས་དང་གསལ་བ་ལྷའི་ངོ་
བོར་གཉིས་སུ་མེད་པའི་ཚུལ་དུ་སྒོམ་པའི་ཕྱིར་ན་བདག་མེད་ལྟ་བས་ཟིན་པའི་

ལམ་ཡིན་ཀྱང་གཉིས་སྣང་སྤྲོས་བཅས་ཀྱི་རྣལ་འབྱོར་གཙོ་ཆེ་བའི་ཕྱིར།
གཉིས་པ་མཚན་མེད་ཀྱི་རྣལ་འབྱོར་ནི། སྒྲ་མཐར་ཐར་པ་སྟེར་བའི་
བསམ་གཏན་ནི། ཞེས་སོགས་དྲུག་ལ། དེ་འདྲའི་རྣལ་འབྱོར་ཆོས་ཅན།
ཁྱོད་ལ་མཚན་མེད་ཀྱི་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། གནས་
ལུགས་མཐར་ཐུག་པ་གང་ཟག་དང་ཆོས་ཀྱི་བདག་མེད་གཉིས་དཔྱད་སྒོམ་
འཇོག་སྒོམ་གཉིས་ཆ་མཉམ་པར་རྩེ་གཅིག་ཏུ་བསྒོམས་པ་ལས་ཞི་ལྷག་ཟུང་
འབྲེལ་གྱི་ཏིང་ངེ་འཛིན་མངོན་དུ་བྱས་ཏེ་སྣང་ཕྱོགས་ལྷའི་རྣལ་འབྱོར་དང་
འབྲེལ་ཡང་། ཁྱོད་སྟོང་ཕྱོགས་གཙོ་བོར་སྒོམ་པའི་སྐབས་འདིར་བསྟན་
ཀྱི་ལམ་ཡིན་པའི་ཕྱིར། དེ་ལྟར་ཡན་ལག་བཞིའི་རྣལ་འབྱོར་སྔོན་དུ་བཏང་
ནས་ཞི་རྒྱས་དྲག་གསུམ་གྱི་དངོས་གྲུབ་ནི་རིམ་པར་མཆོག་འབྲིང་ཐ་མ་སྟེ་
རིམ་པར་དེ་བཞིན་གཤེགས་པ་དང་པདྨ་དང་རྡོ་རྗེའི་རིགས་ཀྱིས་བསྒྲུབ་པ་
ཡིན་ནོ། དེ་དག་རེ་རེ་ལ་ཡང་གསུམ་རེ་ཡོད་པ་ནི་རང་རང་གི་རིགས་ཀྱི་
བདག་པོ་དང་ཡུམ་དང་ཁྲོ་བོའི་སྒོ་ནས་སྒྲུབ་པར་གསུངས་སོ།
གཉིས་པ་འབྲས་བུ་མངོནཏུ་བྱེད་ཚུལ་ནི། ལམ་འདིའི་གདུལ་བྱ་དབང་
རྣོན་ཚེའི་རིག་འཛིན། ཞེས་སོགས་དྲུག་ལ། མཚན་མེད་ཀྱི་རྣལ་འབྱོར་
གྲུང་པཔི་གདུལ་བུ་དབང་རྩོན་ཅན་གྱིས་ཚེའི་རིག་འཛིན་བསྒྲུབས་ཏེ། ཟབ་

གསལ་གཉིས་མེད་ཀྱི་རྣལ་འབྱོར་གྱིས་སྤང་བྱ་སྤངས་པ་དང་། ས་ལམ་
བགྲོད་ཚུལ་སོགས་སྤྱིར་བཏང་ལ་རང་རྒྱུད་པའི་ལུགས་དང་མཐུན་པར་སྒོམ་
རིམ་བཞིན་བྱེད་པར་གསུངས་ན་ཡང་། དབུ་སེམས་སོ་སོའི་མཁས་པ་རྣམས་
ཀྱིས་རང་རང་གི་ལུགས་སུ་བཀྲལ་པ་བཞིན་དུ་ཁས་ལེན་དགོས་སོ། བཤད་
པའི་རིམ་པ་ལ་དེ་ལྟར་ཡིན་གྱི། དོན་ལ་ཐལ་འགྱུར་པའི་ལྟ་བ་མ་རྟོགས་
པར་འཕགས་ལམ་ཙམ་ཡང་ཐོབ་པ་མེད་དོ། ས་ལམ་བགྲོད་ཚུལ་ཡོད་དེ།
ལམ་འདིའི་སེམས་བསྐྱེད་ལ་བཅོས་མིན་གྱི་མྱོང་བ་ཐོབ་པ་ནས། མཚན་
མེད་ཀྱི་རྣལ་འབྱོར་ཐོབ་ཁའི་བར་ཚོགས་ལམ། དེ་ཐོབ་ནས་མཐོང་ལམ་
ཐོབ་ཁའི་བར་སྦྱོར་ལམ། ཆགས་པའི་བདེ་བ་ལམ་དུ་བྱས་ཏེ་མཚན་མེད་
ཀྱི་རྣལ་འབྱོར་ཟབ་གསལ་གཉིས་སུ་མེད་པའི་ས་དང་པོ་མཐོང་ལམ་གྱིས་
མཐོང་སྤང་ཉོན་སྒྲིབ་སྤངས་པ་དང་། ས་གཉིས་པ་གསུམ་པ་བཞི་པ་རྣམས་
ཀྱིས་སྒོམ་སྤང་ཉོན་སྒྲིབ་ཆེན་པོ་སྐོར་གསུམ། ལྔ་པ་དྲུག་པ་བདུན་པ་གསུམ་
གྱིས་འབྲིང་སྐོར་གསུམ་སྤངས། ས་བརྒྱད་པའི་ཐོག་མའི་བར་ཆད་མེད་
ལམ་གྱིས་ཉོན་སྒྲིབ་ཆུང་ངུ་སྤངས། དེའི་དཀྱིལ་སྨད་ཀྱིས་ཤེས་སྒྲིབ་ཆེན་
པོ། དགུ་པས་འབྲིང་། བཅུ་པའི་ཐོག་མའི་བར་ཆད་མེད་ལམ་གྱིས་ཆུང་
ངུའི་རགས་པ། རྒྱུན་མཐའི་བར་ཆད་མེད་ལམ་གྱིས་ཤེས་སྒྲིབ་ཕྲ་བ་སྤངས་

པ་སོགས་སྤྱོད་རྒྱུད་དང་རྣལ་འབྱོར་རྒྱུད་གཉིས་ལའང་དེ་ལྟར་ཤེས་པར་བྱ་
བ་དང་། འོག་མ་གསུམ་གྱི་ལྟ་བ་དང་ས་ལམ་བགྲོད་ཚུལ་ཐལ་འགྱུར་པ་
ལྟར་གསུངས་སོ། འབྲས་བུ་མངོན་དུ་བྱེད་ཚེ་སྐུ་བཞི་འོག་མིན་གྱི་རྟེན་འ་
ཐོབ་པ་གཞུང་གི་བཤད་ཚོད་དང་བླ་མེད་ཀྱི་སྣོན་པ་འདེབས་དགོས་པ་དོན་
གྱི་གནས་ཚོད་ཡིན་ནོ།།
གཉིས་པ་སྤྱོད་རྒྱུད་ཀྱི་ལམ་གྱི་རིམ་པ་ལ་གཉིས། དངོས་དང་། བུ་
སྤྱོད་ཀྱི་དབྱེ་བསྡུ་བསྟན་པའོ། དང་པོ་ལ་གཉིས། ལམ་ལ་སློབ་ཚུལ་དང་།
འབྲས་བུ་མངོན་དུ་བྱེད་ཚུལ་ལོ། དང་པོ་ལ་གཉིས། མཚན་བཅས་ཀྱི་
རྣལ་འབྱོར་དང་། མཚན་མེད་ཀྱི་རྣལ་འབྱོར་རོ། དང་པོ་ལ་གཉིས། ཕྱིའི་
ཡན་ལག་བཞིའི་བཟླས་བརྗོད་དང་། ནང་གི་ཡན་ལག་བཞིའི་བཟླས་བརྗོད་
དོ། དང་པོ་ནི། སྤྱོད་རྒྱུད་ལམ་ལ་མཚན་བཅས་ཞེས་སོགས་ཕྱེད་དང་
དྲུག་ལ་བཞི་ཡོད་དེ། བདག་དང་གཞན་དང་སེམས་དང་སྒྲ་ལ་གཞོལ་བ་
དང་བཞི་ཡོད་པའི་ཕྱིར། དང་པོ་ཡོད་དེ་ཐོག་མར་སྔགས་དང་ཕྱག་རྒྱས་
རྡོར་སེམས་བསྒོམ། གཙུག་ཏོར་དང་མཆོད་པ་བྱིན་རླབས་བྱ། སྐྱབས་
སེམས་སྔོན་ད་འགྲོ་བས་འགལ་རྐྱེན་བསྲུང་བ་བྱ་བ་དང་། མཐུན་རྐྱེན་ཚོགས་
བསགས་བཏང་(བ་དང་) ། བདག་དང་ལྷའི་དེ་ཁོ་ན་ཉིད་དབྱེར་མེད་པའི་

ཚུལ་དབུ་མའི་རིགས་པ་རྣམ་དག་གིས་གཏན་ལ་ཕབ་ནས་སྟོང་པར་སྦྱངས།
སྟོང་པའི་ངང་ལས་ཆོ་ག་ལྟར་གཞལ་ཡས་ཁང་སུམ་རིམ་ནང་མའི་དབུས་
སུ་ས་བོན་ཕྱག་མཚན་སྐུ་རྫོགས་པ་སྟེ། ཆོ་ག་གསུམ་བསྐྱེད་ཀྱིས་རང་ཉིད་
རྣམ་སྣང་སེར་པོ་ཞལ་གཅིག་ཕྱག་གཉིས་མཉམ་བཞག་དབུ་རྒྱན་དང་ཐོར་
ཚུགས་ཅན། དར་འའི(ལཱའི་) སྟོད་གཡོགས་དང་སྨད་གཡོགས་ཅན་ཞལ་
ནུབ་ཏུ་ཕྱོགས་ཤིང་འཁོར་ལྷ་བརྒྱ་བཅུ་བདུན་དང་བཅས་པ་སྒོམ་པ་དེ་ཡིན་
པའི་ཕྱིར། འདིར་སྤྱན་འདྲེན་དང་གཤེགས་གསོལ་མི་དགོས་ཤིང་བཟླས་
པ་བྱ་རྒྱུད་ཀྱི་སྐབས་ལྟར་རོ། གཉིས་པ་ཡོད་དེ། རང་གི་མདུན་ལས་ཅུང་
ཟད་མཐོ་བར་རང་འདྲའི་རྣམ་སྣང་ཆེན་པོ་སྒོམ་པ་དེ་ཡིན་པའི་ཕྱིར། གསུམ་
པ་ཡོད་དེ། དེའི་ཐུགས་ཀར་ཟླ་དཀྱིལ་ཉ་གང་བ་སྒོམ་པ་དེ་ཡིན་པའི་ཕྱིར། 
བཞི་པ་ཡོད་དེ། ཟླ་བའི་སྟེང་དུ་རིག་པའི་རྒྱལ་པོའི་སྔགས་ཕྲེང་སྒོམ་པ་དེ་
ཡིན་པའི་ཕྱིར།
གཉིས་པ་ནང་གི་ཡན་ལག་བཞིའི་བཟླས་བརྗོད་ལ། སྟོང་པ་ལས་ཞེས་
སོགས་ཕྱེད་དང་བརྒྱད་ལ་སྔར་ལྟར་བཞི་ཡོད་དེ། སྐྱབས་སེམས་སོགས་
ཚོགས་གཉིས་ཟུང་དུ་འབྲེལ་བའི་སྟོང་པའི་ངང་ལས་ས་བོན་ཨ་ཨཱ་ཨོཾ་
ཨབཞིའི་དང་པོ་ལས་འོད་ཟེར་འཕྲོས། དོན་གཉིས་བྱས་ཡོངས་སུ་གྱུར་

པ་ལས་རང་ཉིད་ཤཱཀྱ་ཐུབ་པ་གསེར་གྱི་མདོག་ཅན་མཚན་དཔེས་བརྒྱན་པ་
ཆོས་འཁོར་གྱི་ཕྱག་རྒྱ་ཅན་པད་དཀར་གྱི་གདན་ལ་བཞུགས་པ། དེའི་ཐུགས་
ཀར་ཟླ་དཀྱིལ་མེ་ལོང་ངོས་སྦྱར་བ་ལྟ་བུ་སྒོམ་པ་དེ་ཡིན་པའི་ཕྱིར། གཉིས་
པ་ནི། ཟླ་དཀྱིལ་དེའི་ནང་དུ་རང་འདྲའི་ལྷ་ཕྲ་མོ་སྒོམ་པ་དེ་ཡིན་པའི་ཕྱིར།
གསུམ་པ་ནི། དེའི་ཐུགས་ཀར་རང་སེམས་སྟོང་ཉིད་དང་དབྱེར་མེད་པའི་
ངོ་བོ་ཟླ་བ་ཕྲ་བའི་རྣམ་པར་སྒོམ་པ་དེ་ཡིན་པའི་ཕྱིར། བཞི་པ་ནི། ཟླ་བ་
དེའི་སྟེང་དུ་སྔར་གྱི་སྔགས་ཕྲེང་སྒོམ་པ་དེ་ཡིན་པའི་ཕྱིར། དེ་ལྟར་སྒོམ་
པ་ལས་གཞན་དུ་མ་གཡེང་བར་ཐོག་མར་ངག་བཟླས་དང་། དེ་ནས་སྲོག་
རྩོལ་རླུང་སྦྱོར་དང་བཅས་ཏེ་དམིགས་པ་ལ་སེམས་བཟུང་སྟེ། ཡིད་བཟླས་
བྱ་བ་དང་ཞི་གནས་བསྒྲུབ་པ་སོགས་བྱ་རྒྱུད་ཀྱི་སྐབས་དང་འདྲ་བའི་ཕྱིར།
གཉིས་པ་མཚན་མེད་ཀྱི་རྣལ་འབྱོར་ཡོད་དེ། དེ་ནས་ཞེས་སོགས་གཉིས་
ལ་གང་ཟག་དང་ཆོས་རང་བཞིན་གྱིས་མེད་པའི་བདག་མེད་གཉིས་གཏན་
ལ་ཕབ་ནས་དཔྱད་འཇོག་ཆ་མཉམ་པར་རང་བཞིན་མེད་རྟོགས་ཀྱི་ལྷག་
མཐོང་གསར་དུ་བསྒྲུབས་པ་དང་། གྲུབ་ཟིན་གྱི་ལམ་རྣམས་གོམས་པར་
བྱེད་པ་དེ་ཡིན་པའི་ཕྱིར། །
གཉིས་པ་འབྲས་བུ་མངོན་དུ་བྱེད་པ་ནི། སྤང་བྱ་སྤོང་ཞིང་དངོས་གྲུབ་

སྒྲུབ་ཚུལ་འདྲ། ཞེས་རྐང་པ་གཅིག་ལ། ལམ་རང་རང་གི་ངོས་སྐལ་གྱི་
སྤང་བྱ་སྤོང་བའི་ལམ་བགྲོད་ཚུལ་དང་། ཞི་རྒྱས་སོགས་ཀྱི་དངོས་གྲུབ་རབ་
འབྱམས་སྒྲུབ་ཚུལ་བྱ་རྒྱུད་དང་འདྲ་བ་དོན་གྱི་གནས་ཚོད་ཡིན་པའི་ཕྱིར།
གཉིས་པ་བྱ་སྤྱོད་ཀྱི་ལམ་གྱི་དབྱེ་བསྡུ་ནི། བྱ་སྤྱོད་ལམ་རྣམས་ཞེས་
སོགས་བརྒྱད། ལྷ་དང་། སྟོང་པ་དང་། རླུང་དང་། བཟླས་པའི་རྣལ་
འབྱོར་དང་བཞིར་འདུ་བ་ཡིན་ཏེ། དང་པོ་ལྷའི་རྣལ་འབྱོར་ནི་གཟུགས་སྐུ་
སྒྲུབ་བྱེད་ཀྱི་རྒྱུའི་གཙོ་བོ་ཀུན་རྫོབ་བདེན་པ་དང་། སྟོང་པའི་རྣལ་འབྱོར་
ཆོས་སྐུ་སྒྲུབ་བྱེད་ཀྱི་རྒྱུའི་གཙོ་བོ་དོན་དམ་བདེན་པ་དང་། བཟླས་པ་ལྷའི་
ཐུགས་རྒྱུད་བསྐུལ་བའི་ཡན་ལག་དང་། རླུང་སྦྱོར་ལྷའི་རྣལ་འབྱོར་བརྟན་
བྱེད་ཀྱི་ཡན་ལག་ཡིན་པའི་ཕྱིར་ན། ཀུན་རྫོབ་པའི་རྣལ་འབྱོར་ཡན་ལག་
དང་བཅས་པ་མཚན་བཅས་དང་། དོན་དམ་པའི་རྣལ་འབྱོར་ཡན་ལག་དང་
བཅས་པ་མཚན་མེད་ཀྱི་ཡན་ལག་ཏུ་འདུ་བའི་ཕྱིར། འདིར་མཚན་བཅས་
མཚན་མེད་ཀྱི་དོན། མཁས་གྲུབ་ཐམས་ཅད་མཁྱེན་པས་སྟོང་ཉིད་ཀྱིས་
མ་ཟིན་པ་དང་། ཟིན་པའི་ལྷའི་རྣལ་འབྱོར་གྱི་སྒོ་ནས་འཇོག སྤྱི་རྣམ་སྐལ་
བཟང་ཡིད་འཕྲོག་ལས། སྟོང་ཉིད་རྟོགས་པའི་བློས་མ་ཟིན་པའི་ལྷའི་རྣལ་
འབྱོར་ན་ཚན་བཅས་དང་། ངེས་ངོར་སྟོང་ཉིད་ངེས་ཤིང་། སྣང་ངོར་

ལྷའི་འཁོར་ལོ་ཤར་བའི་རྣལ་འབྱོར་མཚན་མེད་དང་། རྒྱལ་བ་གཉིས་ང་ས།
སྟོང་ཉིད་སྒོམ་པ་བྲལ་བའི་ལྷའི་སྒོམ་བཟླས་དང་། སྟོང་ཉིད་སྒོམ་པ་དང་
བཅས་པའི་ལྷའི་སྒོམ་བཟླས་གཉིས་རིམ་པར་མཚན་བཅས་དང་། མཚན་
མེད་ཀྱི་དོན་དུ་གསུངས་སོ། གཞུང་གཞན་ནས་འོག་མའི་མཚན་མེད་ལ་ལྟ་
བ་རྟོགས་དགོས་པ་དང་། མཚན་བཅས་ལ་ལྟ་བ་ལ་མོས་པ་ཡིད་བྱེད་ཀྱིས་ཆོག་
གསུངས་པ་རྗེའི་གསུང་འདི་ལ་བརྟེན་པ་ཡིན་ནམ་སྙམ་མོ། སྔགས་ཕྱོགས་སྟོང་
ཐུན་ལས། དང་པོ་གཉིས་འཐད་ཕྱོགས་སུ་མ་མཛད་པས་དཔྱད་པར་བྱའོ།
གཉིས་པ་རྣལ་འབྱོར་རྒྱུད་ཀྱི་ལམ་གྱི་རིམ་པ་ལ་གཉིས། དངོས་དང་
ཞར་ལ་རྒྱུད་སྡེ་བཞིའི་ལམ་གྱི་ཆིངས་བསྟན་པའོ། དང་པོ་ལ་བཞི། དབང་
གི་རྣམ་བཞག དམ་ཚིག་དང་སྡོམ་པའི་རྣམ་བཞག ལམ་ལ་སློབ་ཚུལ།
འབྲས་བུ་མངོན་དུ་བྱེད་ཚུལ་ལོ། དང་པོ་ནི། རྣལ་འབྱོར་རྒྱུད་ལ་རིག་
པའི་དབང་ལྔ་དང་། ཞེས་སོགས་ཕྱེད་དང་གཉིས་ལ། བཤད་ཟིན་ལྟར་
རིག་པའི་དབང་ལྔའི་སྟེང་དུ་ཡེ་ཤེས་ཐིག་ལེའི་རྒྱུད་ལས་སློབ་དཔོན་ཕྱིར་མི་
ལྡོག་པའི་དབང་། རྣལ་འབྱོར་རྒྱུད་ལ་གསལ་བར་བྱས་གསུངས་པ་ལྟར།
རྒྱལ་བའི་ཐུགས་བདེ་སྟོང་གཉིས་མེད་ཀྱི་ཡེ་ཤེས་དྲན་པའི་སྒོ་ནས་ཆ་ཚད་
དང་ལྡན་པའི་རྡོ་རྗེ་འཛིན་པ་རྡོ་རྗེའི་དམ་ཚིག ཆོས་རྣམས་ཀྱི་སྟོང་ཉིད་དྲན་

པའི་སྒོ་ནས་ཆེ་ཚད་དང་ལྡན་པའི་དྲིལ་བུ་འཛིན་པ་དྲིལ་བུའི་དམ་ཚིག རང་
རྡོར་སེམས་སུ་སྒོམ་པ་ཕྱག་རྒྱའི་དམ་ཚིག་སྟེ་དེ་གསུམ་བྱིན་པ་ལ་ལས་སུ་རུང་
བའི་ཟབ་གསལ་གཉིས་མེད་ཀྱི་ཡེ་ཤེས་དེ་འཇོག་པའི་ཕྱིར། འོག་མ་གསུམ་ལ་
གསང་དབང་མེད་དེ། བླ་མ་ཡབ་ཡུམ་སྙོམས་པར་ཞུགས་པའི་ཐུགས་ཀའི་འོད་
ཟེར་གྱིས་སློབ་མ་མངལ་འབྱིན་གྱིས་ལྷར་བསྐྱེད་པ་མེད་པའི་ཕྱིར། །
གཉིས་པ་དམ་ཚིག་དང་སྡོམ་པའི་རྣམ་བཞག་ལ། རིགས་ལྔའི་སྡོམ་
པ་བཟུང་ཞེས་སོགས་ཕྱེད་དང་གསུམ་ལ། རྣལ་འབྱོར་རྒྱུད་ལ་རྡོ་རྗེ་སློབ་
དཔོན་གྱི་དབང་ཡོད་པས་རིགས་ལྔའི་སྡོམ་པ་གཟུང་དགོས་ཤིང་། རིགས་
ལྔ་སྤྱི་དང་སོ་སོའི་དམ་ཚིག་ཕལ་ཆེར་བླ་མེད་དང་འདྲ་ཞིང་། མི་འདྲ་བའི་ཁྱད་
པར་འགའ་རེ་ཡོད་པ་རྣམས་རྩ་ལྟུང་རྣམ་བཤད་སོགས་ལས་ཤེས་པར་བྱའོ།
གསུམ་པ་ལམ་ལ་སློབ་ཚུལ་ལ་གཉིས། རྒྱུད་འདིའི་གཙོ་བོ་རྡོར་དབྱིངས་
ཀྱི་འགྲོས་ལྟར་ཇི་ལྟར་བསྟན་པའི་ཚུལ་དང་། དེའི་དོན་ཉམས་སུ་བླང་
བའི་རིམ་པའོ། དང་པོ་ལ། རྩ་རྒྱུད་དེ་ཉིད་བསྡུས་པར་རྡོར་དབྱིངས་
དང་། ཞེས་སོགས་བཅུ་བཞི་ལ། དེ་ཉིད་བསྡུས་པའི་གླེང་གཞིས་འཐོབ་
བྱ་རྣམ་སྣང་གི་གོ་འཕང་བསྟན། དེ་ཐོབ་པའི་ཐབས་རྡོར་དབྱིངས་ཀྱིས་ངོ་
བོ་ཉིད་སྐུ། མེ་ལོང་ཡེ་ཤེས། བྱང་ཆུབ་ཀྱི་སེམས་གསུམ་རྣམ་སྣང་གི་རིགས་

དང་སྦྱར་ནས་བཤད། ཁམས་གསུམ་རྣམ་རྒྱལ་གྱིས་རྣམ་པར་སྨིན་པའི་
སྐུ། མཉམ་ཉིད་ཡེ་ཤེས། སྦྱིན་པའི་ཕར་ཕྱིན་གསུམ་མི་བསྐྱོད་པའི་རིགས་
དང་སྦྱར་ནས་བཤད། འགྲོ་འདུལ་གྱིས་ལོངས་སྐུ། སོར་རྟོག་ཡེ་ཤེས་
ཤེས་རབ་ཕར་ཕྱིན་གསུམ་རིན་འབྱུང་གི་རིགས་དང་སྦྱར་ནས་བཤད། དོན་
གྲུབ་ཀྱི་དུམ་བུས་སྤྲུལ་སྐུ། བྱ་གྲུབ་ཡེ་ཤེས། བརྩོན་འགྲུས་ཀྱི་ཕར་ཕྱིན་
གསུམ་པདྨའི་རིགས་དང་སྦྱར་ནས་འཐོབ་བྱའི་སྒོ་ནས་བཤད་པའི་ཕྱིར། དེ་
ལྟར་ན་རིགས་ལ་མ་ཚང་བར་འགྱུར་རོ་ཞེ་ན་སྐྱོན་མེད་དེ། རིན་པོ་ཆེའི་
རིགས་དེ་གདུལ་བྱའི་བསམ་པ་རྫོགས་པར་བྱེད་པས་རིན་པོ་ཆེ་དང་། ལས་
སུ་བྱ་བའི་ཆ་ནས་དོན་གྲུབ་ཀྱི་རིགས་སུ་འཇོག་པའི་ཕྱིར། ཡང་དུམ་བུ་དང་
པོས་སྐུ་དང་ཕྱག་ཆེན། གཉིས་པས་གསུང་དང་དམ་རྒྱ། གསུམ་པས་ཐུགས་
དང་ཆོས་རྒྱ། བཞི་པས་མཛད་པ་དང་ལས་རྒྱ་ལམ་འབྲས་སྦྱར་ནས་ཐོབ་
པའི་ཐབས་སུ་བསྟན་པའི་ཕྱིར། དེ་དག་དུམ་བུ་རང་རང་གི་སྐབས་སུ་ཕྱག་
རྒྱ་དེ་དང་དེ་གཙོ་ཆེའི་དབང་དུ་བྱས་ཀྱི་ཕྱག་རྒྱ་གཞན་གསུམ་མི་དགོས་པ་
མིན་ནོ། འོ་ན་དུམ་བུ་བཞིའི་ལམ་འདི་རྣམས་གང་ཟག་ཐ་དད་པ་བཞིའམ།
རིམ་གྱིས་ཁྲིད་པའི་གང་ཟག་གཅིག་གི་དབང་དུ་བྱས་སྙམ་ན། དཔལ་མཆོག་
འགྲེལ་ཆེན་ལས། རྣམ་སྣང་གི་རིགས་ཀྱི་སྒྲུབ་པ་པོ་འདོད་ཆགས་ཤས་ཆེ་

བ་དང་། མི་བསྐྱོད་པའི་སྒྲུབ་པ་པོ་ཞེ་སྡང་དང་། རིན་འབྱུང་གི་སྒྲུབ་པ་
པོ་གཏི་མུག་དང་། པད་མའི་རིགས་ཀྱི་སྒྲུབ་པ་པོ་སེར་སྣ་ཤས་ཆེར་གསུངས་
པས་རྒྱུད་ཐ་དད་པ་བཞི་ཡིན་ནོ། དེ་ལྟ་ནའང་གང་ཟག་གཅིག་གི་ཡང་ཉམས་
ལེན་གྱི་རིམ་པར་དྲིལ་བའི་འཐོབ་བྱ་འབྲས་བུ་དང་བཅས་པ་བསྟན་པར་
གསུངས་སོ། རིགས་བཞི་དང་ངོ་བོ་ཉིད་སོགས་བཞི་སོ་སོར་སྦྱར་ཚུལ་ཡོད་
དེ། རྣམ་སྣང་སོགས་བཞི་པོ་སྐུ་དེ་དང་དེའི་བདག་ཉིད་དུ་གཙོ་ཆེ་བའི་ཕྱིར།
ཡང་རིགས་བཞི་སོ་སོ་དང་། ཡེ་ཤེས་བཞི་བྱང་སེམས་ཆེན་པོ་སོགས་བཞི་
སྦྱར་ཚུལ་ཡོད་དེ། མེ་ལོང་ཡེ་ཤེས་དང་བྱང་སེམས་ཆེན་པོ་གཉིས་ལྷ་སྐུར་
ཤར་བའི་གཙོ་བོ་རྣམ་སྣང་གང་ཞིག དེས་གཞན་ལ་རིགས་འགྲེ་བའི་ཕྱིར།
ཕྱག་རྒྱ་བཞི་དང་རིགས་བཞི་སྦྱར་ཚུལ་ཡོད་དེ། རིགས་བཞི་པོ་དེ་སྐུ་གསུང་
ཐུགས་འཕྲིན་ལས་ཀྱི་ལྷ་གང་ཞིག སྐུ་ཕྱག་ཆེན། གསུང་དམ་རྒྱ། ཐུགས་
ཆོས་རྒྱ། འཕྲིན་ལས་ལས་རྒྱ་གཙོ་ཆེ་བའི་ཕྱིར། །
གཉིས་པ་དེའི་དོན་ཉམས་སུ་ལེན་པའི་རིམ་པ་ལ་གཉིས། སྤྱིའི་དོན་
དང༌། མཚན་མ་ཡོད་མེད་ཀྱི་རྣལ་འབྱོར་བྱེ་བྲག་ཏུ་བཤད་པའོ། དང་
པོ་ནི། རྩ་བཤད་ཕྱོགས་མཐུན་འཕྲོས་རྒྱུད་བཅས་པ་ལས། ཞེས་སོགས་
ཉེར་གཅིག་ལ། རྩ་རྒྱུད་དེ་ཉིད་བསྡུས་པ། བཤད་རྒྱུད་རྡོ་རྗེ་རྩེ་མོ། ཕྱོགས་

མཐུན་དཔལ་མཆོག་དང་པོ་དངོས། འཕྲོས་རྒྱུད་ངན་སོང་སྦྱོང་རྒྱུད་དང་
བཅས་པ་ལས་རྣམ་སྣང་གི་གོ་འཕང་མངོན་དུ་བྱེད་པའི་ཐབས་དཀྱིལ་འཁོར་
སོ་སོར་དང་པོ་སྦྱོར་བའི་ཏིང་ངེ་འཛིན་དང་། དཀྱིལ་འཁོར་རྒྱལ་མཆོག་
དང་ལས་རྒྱལ་མཆོག་གི་ཏིང་ངེ་འཛིན་གསུམ་སྒོམ་ཚུལ་དུམ་བུ་བཞི་པོ་རེ་
རེ་ནས་རྒྱས་འབྲིང་བསྡུས་གསུམ་ལ་དགའ་བའི་གདུལ་བྱའི་སྒོམ་ཚུལ་གསུམ་
རེ་ཕྱག་རྒྱ་བཞི་དང་བཅས་པ་གསུངས་པའི་ཕྱིར། དང་པོ་རྒྱས་པ་ཡོད་དེ།
དུམ་བུ་བཞི་པོ་རེ་རེ་ནས་དཀྱིལ་འཁོར་ཆེན་པོ་དང་། གཟུངས་དཀྱིལ་དང་།
ཆོས་དཀྱིལ་དང་། ལས་དཀྱིལ་གྱི་ཏིང་ངེ་འཛིན་སུམ་ཚན་བཞི་སྒོམ་པ་དེ་
ཡིན་པའི་ཕྱིར། འབྲིང་གི་དེ་གསུམ་ཡོད་དེ། དུམ་བུ་བཞི་པོ་རང་རང་གི་
ཕྱག་རྒྱའི་དཀྱིལ་འཁོར་གྱི་སྐབས་ཀྱི་ཏིང་ངེ་འཛིན་སུམ་ཚན་བཞི་སྒོམ་པ་
དེ་ཡིན་པའི་ཕྱིར། བསྡུས་པའི་དེ་གསུམ་ཡོད་དེ། དུམ་བུ་བཞི་པོ་རང་རང་
གི་ཕྱག་རྒྱ་གཅིག་པའི་སྐབས་ནས་གསུངས་པའི་ཏིང་ངེ་འཛིན་སུམ་ཚན་བཞི་
སྒོམ་པ་དེ་ཡིན་པའི་ཕྱིར། ཕྱག་བརྒྱ་བཞི་དང་དཀྱིལ་འཁོར་ཆེན་པོ་སོགས་
བཞི་སྦྱར་ཏེ། དཀྱིལ་འཁོར་བཞི་རིམ་པར་སྐུ་གསུང་ཐུགས་འཕྲིན་ལས་
བཞི་གཙོ་ཆེ་བ་དང་། དེ་དག་རྣམ་སྣང་སོགས་རིགས་བཞིའི་སྐུ་གསུང་ཐུགས་
འཕྲིན་ལས་སུ་བྱས་པ་ཡིན་པའི་ཕྱིར། ལུགས་འདིར་ལྷ་དམ་ཚིག་པ་དང་

ཡེ་ཤེས་པ་གཉིས་དབྱེར་མེད་དུ་བསྟིམ་པ་ལ་ཕྱག་རྒྱ་བཞིས་རྒྱས་གདབ་གལ་
ཆེ་བས་དེ་ལ་རྣམ་གྲངས་མང་དུ་ཡོད་དེ། ཕྱག་རྒྱ་ལ་སྦྱང་གཞི་གཞིའི་ཕྱག་
རྒྱ་བཞི། སྦྱོང་བྱེད་ལམ་གྱི་ཕྱག་རྒྱ་བཞི། སྦྱངས་པ་འབྲས་བུའི་ཕྱག་རྒྱ་
བཞི་རྣམས་སུ་ཡོད་པའི་ཕྱིར། དང་པོ་ནི་ཕྱག་ཆེན། དམ་རྒྱ། ཆོས་རྒྱ།
ལས་རྒྱ་བཞིའི་སྦྱང་གཞིའི་གཙོ་བོའི་དབང་དུ་བྱས་ནས་ལུས་ངག་ཡིད་དེ་དག་
གི་བྱ་བ་དང་བཅས་པ་དང་། རིགས་བཞིའི་གདུལ་བྱ་ཐ་དད་པའི་དབང་
གིས་འདོད་ཆགས་ཞེ་སྡང་གཏི་མུག་སེར་སྣ་བཞི་དང་། རིགས་བཞི་ས་ཆུ་
མེ་རླུང་རྣམ་དག་གི་ལྷའི་དབང་གི་ཁམས་བཞི་ཕྱག་རྒྱ་བཞིའི་སྦྱང་གཞིར་
འཇོག་པའི་ཕྱིར། གཉིས་པ་ཡོད་དེ། རང་ལྷ་སྐུ་ཕྱག་ཆེན་དུ་བསྒོམས་པའི་
ཐུགས་ཀར་ཟླ་བའི་སྟེང་དུ་དང་པོའི་རྡོ་རྗེ་སྒོམ་པ་ནང་གི་ཕྱག་རྒྱ། རང་ལྷར་
གསལ་བའི་སྙིང་གར་ཐུགས་རྡོ་རྗེ་རྩེ་ལྔའི་རྣམ་པར་སྒོམ་པ་ནང་གི་དམ་རྒྱ།
དེའི་ལྕེ་སྟེང་དུ་གསུང་རྡོ་རྗེ་རང་སྔགས་ས་བོན་གྱིས་མཚན་པ་སྒོམ་པ་ནང་
གི་ཆོས་རྒྱ། དེའི་ཐུགས་ཀར་སྣ་ཚོགས་རྡོ་རྗེ་སྒོམ་པ་ནང་གི་ལས་རྒྱ་སྟེ། དེ་
ལྟར་དམིགས་ནས་སྦྱོང་བྱེད་ཕྱིའི་ཕྱག་རྒྱ་ལ་ལུས་ཀྱི་ལྷ་སོ་སོའི་ཕྱག་རྒྱ་འཆིང་
བ། ངག་ནས་ལྷ་སོ་སོའི་སྔགས་བརྗོད་པ། ཡིད་ཀྱིས་ལྷ་སོ་སོའི་སྐུ་གསུང་
ཐུགས་མཛད་པ་བཞི་དང་། ཐ་མལ་པའི་ལུས་ངག་ཡིད་དེ་དག་གི་བྱ་བ་དང་

བཅས་པ་དབྱེར་མེད་དུ་བསྲེས་པའི་ང་རྒྱལ་དང་གསལ་སྣང་བསྒོམས་པས།
སྦྱང་གཞི་དེ་དག་མྱུར་དུ་སྦྱོང་ཞིང་། སྦྱངས་འབྲས་ཐུགས་སོགས་འགྲུབ་
པའི་ནུས་ལྡན་དུ་བྱས་པ་དེ་ཕྱག་རྒྱ་བཞིས་བཏབ་པའི་དོན་ནོ། ཕྱག་རྒྱ་བཞི་
གྲུབ་པའི་ཚད་ཡོད་དེ། ལུས་སེམས་ཤིན་སྦྱངས་ཀྱིས་ཟིན་པའི་ཟབ་གསལ་
གཉིས་མེད་ཀྱིས་ཀྱི་) ཡེ་ཤེས་འཕེལ་བ་དམ་རྒྱ། རླུང་གི་གདངས་ཀྱིས་
སྔགས་ཀྱི་རང་སྒྲ་སྒྲོག་པ་ཆོས་རྒྱུ། ལྷའི་སྐུ་ལ་རེག་མཐོང་གི་མཚན་མ་རྙིང་
པ་ཕྱག་རྒྱ། སྤྲོ་བསྡུ་ཙམ་གྱིས་ལས་བཞི་འགྲུབ་པ་ལས་རྒྱ་གྲུབ་པའི་ཚང་
ཡིན་པའི་ཕྱིར། ཕྱག་རྒྱའི་དོན་ཡོད་དེ་ཕྱི་ནང་གི་ཕྱག་རྒྱ་བཞིས་ལྷ་དམ་ཚིག་
པ་དང་ཡེ་ཤེས་པ་གཉིས་དབྱེར་མེད་དུ་བྱས་པ་ལས་ཡེ་ཤེས་པ་དམ་ཚིག་པ་
ལས་འདའ་མི་རུང་བའི་མཚན་མ་བཏབ་པ་ལྟ་བུ་ཡིན་པའི་ཕྱིར། གསུམ་
པ་སྦྱངས་འབྲས་ཀྱི་ཕྱག་རྒྱ་ལ་སྐུ་གསུང་ཐུགས་མཛད་པ་བཞི། ཡེ་ཤེས་
བཞི། བྱང་སེམས་ཆེན་པོ་སོགས་བཞི་ནི། ངོ་བོ་ཉིད་སྐུ་སོགས་བཞི། རྣམ་
སྣང་སོགས་རིགས་བཞི་སྟེ། བཞི་ཚན་རང་རང་གི་དང་པོ་ལྔ་ནི་དཔེར་ན་
སྐུ་མེ་ལོང་ཡེ་ཤེས་བྱང་སེམས་ངོ་བོ་ཉིད་སྐུ་རྣམ་སྣང་དང་ལྔ་དུམ་བུ་དང་
པོའི་ཕྱག་རྒྱ། ལྔ་ཚན་གཉིས་པ་དུམ་བུ་གཉིས་པའི་དམ་རྒྱ་དང་སྦྱར་བ་ལྟར་
ལྔ་ཚན་གསུམ་པ་དང་བཞི་པ་སྦྱར་ཚུལ་ཤེས་པར་བྱའོ།

སྨྲས་པ། དེ་ཉིད་བསྡུས་པའི་དུམ་བུ་བཞིའི་བསྟན་དོན། །སྦྱང་གཞི་
སྦྱོང་བྱེད་སྦྱངས་འབྲས་བཞི་ཚན་གྱི། །རྣམ་གྲངས་མ་འདྲེས་གསལ་བའི་
མེ་ལོང་འདི། །དགེ་ལེགས་གསལ་བའི་གསུང་གི་འཕྲིན་ལས་སོ། །
གཉིས་པ་མཚན་མ་ཡོད་མེད་ཀྱི་རྣལ་འབྱོར་བྱེ་བྲག་ཏུ་བཤད་པ་ལ།
ཀུན་ཉོན་ཕྱོགས་དང་རྣམ་མཐུན་སྒོམ་པ་མེད་ཀྱང་། འབྲས་བུ་རྣམ་བྱུང་
ཕྱོགས་དང་ཆོས་མཐུན་པར་མངོན་བྱང་ལྔའི་སྒོ་ནས་ལྷ་སྒོམ་པ་ལ་མཚན་
བཅས་ཀྱི་རྣལ་འབྱོར་དང་། མཚན་མེད་ཀྱི་རྣལ་འབྱོར་རོ། དང་པོ་ལ་
གཉིས། རགས་པ་ལྷ་ལ་དམིགས་པ་དང་། ཕྲ་བ་ཕུག་མཚན་ལ་དམིགས་
པའི་རྣལ་འབྱོར་རོ། དང་པོ་ནི། ལམ་འདིར་སྨྱུང་གཞི་ཞེས་སོགས་བཅུ་
གསུམ་ལ། སློབ་མའི་དབང་ཙམ་ཐོབ་པའི་གང་ཟག་གི་རྣལ་འབྱོར་དང་། །
སློབ་དཔོན་གྱི་དབང་ཐོབ་པའི་གང་ཟག་གི་རྣལ་འབྱོར་རོ། དེ་དག་ལ་བདག་
དང་གནས་སྲུང་བ་དང་། ཁྲུས་བཞི་དང་། གོས་གསུམ། ཚོགས་བསགས།
ཕྱག་རྒྱ་སྤྱིའི་ཆོ་ག་སོགས་སྔོན་དུ་བཏང་སྟེ། དང་པོས་རྡོ་རྗེ་སེམས་དཔའི་
སྒྲུབ་ཐབས་ཆེ་ཆུང་ལྟར་རྣལ་འབྱོར་གཅིག་ལྡན་གྱི་བསྙེན་པ་བྱ་བའོ། ཁྲུས་
བཞི་ཡོད་དེ། ཆུས་བཀྲུ་བ་ཕྱི་ཁྲུས། བདག་མེད་སྒོམ་པ་ནང་ཁྲུས། སྡིག་
པ་བཤགས་པ་གསང་ཁྲུས། ཕྱག་རྒྱ་འཆིང་གྲོལ་བྱེད་པ་རྣལ་འབྱོར་གྱི་ཁྲུས་

དང་བཞིའོ། གོས་གསུམ་ཡོད་དེ། དམ་སྡོམ་སྲུང་བ་དང་ངོ་ཚ་ཁྲེལ་ཡོད།
ལྷའི་རྣལ་འབྱོར་དང་ལྡན་པའོ། སློབ་དཔོན་གྱི་དབང་ཐོབ་པའི་གང་ཟག་
གིས་ལྷ་སྒྲུབ་པ་དང་དབང་བསྐུར་བ་ལ་བདག་རྫོགས་རྣལ་འབྱོར་ཆེན་པོ་ཏིང་
ངེ་འཛིན་གསུམ་འཕྲི་བ་མེད་པ་དང་བཅས་པའི་བསྙེན་པ་རྒྱས་པ་དང་།
དཀྱིལ་འཁོར་རྒྱལ་མཆོག་གི་བསྐྱེད་ཆོག་བསྡུས་པ་འབྲིང་དང་། རྣལ་འབྱོར་
ཆེན་པོ་ལྷ་རེ་རེའི་བཟླས་པ་འབུམ་དང་བཅས་ཅི་རིགས་ཉམས་སུ་བླངས་པས་
ལས་བྱར་གསུངས་སོ། དབང་འདི་གཉིས་ཀྱི་བསྙེན་པ་ལ་སྦྱོར་དངོས་མཇུག་
གསུམ་གྱི་རྣམ་བཞག་མངས་པས་འཇིགས་ནས་མ་བྲིས་སོ། སྔགས་རིམ་
ལས་འདི་ནི་ལྷའི་ཆོ་ག་འཁྲིགས་བཏོན་པ་ལ་སྒོམ་ཞེས་ཐ་སྙད་བཏགས་པ་
ཡིན་ལ། དེ་ཙམ་ཡང་ཁྱད་ཆེ་བས་གསོན་གཤིན་ལ་དབང་སོགས་རྒྱུད་འདིའི་
སྒོ་ནས་བྱེད་པ་རྣམས་ཀྱིས་རང་རང་གི་བཟླས་པ་རྫོགས་པར་བྱ་དགོས་ཞེས་
གསུངས་སོ། འདིའི་དབང་དང་དངོས་གཞི་སོགས་ཀྱི་སྐབས་སུ་གཙུག་ཏོར་
སོགས་ཆས་འཇུག་དགོས་པར་གསུངས་པ་ནི་རྣལ་འབྱོར་པ་ཆེན་པོ་དང་ཁྱིམ་
པའི་དབང་དུ་བྱས་ཀྱི། རབ་བྱུང་ལ་ངུར་སྨྲིག་གི་གོས་བསྒྱུར་མི་དགོས་པ་
ནི་དགྲ་ནག་གི་རྒྱུད་ལས། ངུར་སྨྲིག་རྒྱལ་མཚན་བདུད་ལ་སྡིག ཅེས་པ་
ལྟར་ཀུན་དགའ་སྙིང་པོ་དང་ཀམདྷེནུས་བཞེད་པར་གསུངས་སོ། དེ་ལྟར་

ཏིང་འཛིན་གསུམ་སོགས་བསྙེན་པ་དང་ལྷའི་རྣལ་འབྱོར་ཐུན་བཞིའི་རིམ་
པས་མ་གཡེང་བར་ལྷ་མངོན་སུམ་མཐོང་བ་ལྟ་བུའི་ང་རྒྱལ་དང་གསལ་སྣང་
བརྟན་བརྟན་གྱི་བར་དུ་སྒོམ་པ་དང་། སེམས་རྩེ་གཅིག་པའི་གནས་ཆ་ཕྲ་
མོའི་སྐབས་སུ་བསྒྲུབ་པར་བྱ་བ་ཡིན་པའི་ཕྱིར། །
གཉིས་པ། ཕྲ་བ་ཕྱག་མཚན་ལ་དམིགས་པའི་རྣལ་འབྱོར་ནི། ཕྲ་བ་
ཕྱག་མཚན་ལ་དམིགས་ཏིང་འཛིན་ནི། ཞེས་སོགས་བརྒྱད། སྒོམ་ཚུལ་
ཡོད་དེ། དབེན་པར་ལུས་གནད་ཆོས་བདུན་ལྡན། སེམས་གནད་རླུང་རང་
བོབས་དང་། དུས་གནད་རིག་པ་དང་བཅས་པའི་སྐབས་སུ་ལྷའི་རྣལ་འབྱོར་
སྔོན་དུ་བཏང་ནས་དམིགས་རྟེན་ཕྱག་མཚན་རྡོ་རྗེ་ཕྲ་མོ་ཡུངས་འབྲུ་ཙམ་ལྟེ་
བ་སྙིང་ག་གང་རིགས་ནས་དྲངས་ཏེ་སྣ་རྩེར་བཀོད། དེ་ལ་དྲན་ཤེས་བརྟན་
པོས་བྱིང་རྒོད་དང་བྲལ་བར་རྩེ་གཅིག་ཏུ་གོམས་པར་བྱས་པ་ལས་ལུས་
སེམས་ཤིན་སྦྱངས་ཀྱི་བདེ་བ་ཁྱད་པར་ཅན་གྱིས་ཟིན་པའི་ཞི་གནས་འགྲུབ་
ཅིང་། ཞི་གནས་དེ་ལས་མ་གཡེང་བར་བློའི་ཟུར་གཅིག་གིས་ཕྱག་མཚན་
རྡོ་རྗེ་ཕྲ་མོ་ནམ་མཁའང་ཁྱབ་པ་ཕར་སྤྲོ་བ་དང་། ཚུར་སྣ་རྩེའི་རྡོ་རྗེ་ལ་
བསྡུ་བ་སོགས་དཔྱད་སྒོམ་དང་འཇོག་སྒོམ་སྟོབས་མཚུངས་པའི་ཏིང་ངེ་
འཛིན་ལ་བློའི་རྩལ་སྦྱང་བར་བྱ་བའོ། འདི་སེམས་ལས་སུ་རུང་བའི་

རྒྱུ་ཁྱད་པར་ཅན་དུ་སྔགས་རིམ་ལས་གསུངས་སོ།
གཉིས་པ་མཚན་མེད་ཀྱི་ཏིང་ངེ་འཛིན་ལ། མཚན་མེད་སྒོམ་ཚུལ་རྩ་
བཤད་གཉིས་ཀྱི་དོན། ཞེས་སོགས་བརྒྱད་ལ། རྩ་རྒྱུད་དེ་ཉིད་བསྡུས་པ།
བཤད་རྒྱུད་རྡོ་རྗེ་རྩེ་མོ་གཉིས་ཀྱིས་མཚན་མེད་སྒོམ་ཚུལ་ལ་དེ་བཞིན་གཤེགས་
པ་དང་། རྡོ་རྗེ་དང་། རིན་པོ་ཆེ་དང་། པདྨའི་རིགས་ཀྱི་རིགས་ཅན་བཞིས་
རིམ་པར་སྙིང་པོ་དང་། གཟུངས་སྔགས་དང་། གསང་སྔགས་དང་། རིག་
སྔགས་ཀྱི་དབང་དུ་བྱས་པའི་དེ་ཁོ་ན་ཉིད་སྒོམ་ཚུལ་མི་འདྲ་བ་བཞི་གསུངས་
པའི་ཕྱིར་ཏེ། དང་པོས་རང་རྣམ་སྣང་དུ་སྒོམ་པའི་མདུན་དུ་རང་འདྲའི་
ལྷའི་ཐུགས་ཀར་སྙིང་པོ་བཀོད། གཉིས་པའི་སྒྲུབ་པ་པོས་རང་རྡོར་སེམས་
ཏུ་སྒོམ། ནམ་མཁའ་ཁྱབ་པའི་རྡོ་རྗེ་ལ་གཟུངས་སྔགས་བཀོད། རིན་པོ་
ཆེའི་རིགས་ཀྱི་སྒྲུབ་པ་པོས་རང་རིན་འབྱུང་དུ་སྒོམ། མདུན་དུ་ནམ་མཁའ་
སྟོང་པ་ལ་གསང་སྔགས་བཀོད། པདྨའི་རིགས་ཀྱི་སྒྲུབ་པ་པོས་རང་འཇིག་
རྟེན་དབང་ཕྱུག་ཏུ་སྒོམ། ནམ་མཁའ་ཁྱབ་པའི་པདྨ་ལ་རིག་སྔགས་བཀོད།
དེ་དག་རྩ་བའི་དམིགས་རྟེན་དུ་བྱས་ཏེ། དམིགས་རྟེན་དེ་དག་དང་ཆོས་རྣམས་
རང་བཞིན་གྱིས་མ་གྲུབ་པ་རིགས་པའི་རྒྱལ་པོ་རྟེན་འབྲེལ་སོགས་ཀྱིས་གཏན་
ལ་ཕང་ནས་དེའི་དོན་ལ་ངེས་པ་ཤུགས་དྲག་བསྐྱེད་ནས་སྒོམ་པ་དེ་ཡིན་པའི་

ཕྱིར། དེ་དག་ལ་རིམ་པར་སྙིང་པོ་དང་། གཟུངས་སྔགས་དང་། གསང་
སྔགས་དང་། རིག་སྔགས་ཀྱི་དེ་ཁོ་ན་ཉིད་ཅེས་སྦྱར་ནས་གསུངས་པའི་ཕྱིར།
དེ་བཞི་ལྷ་སྔགས་དང་ཆོས་རང་བཞིན་མེད་རྟོགས་སུ་འདྲ་ཡང་སོ་སོར་བཤད་
པའི་དོན། རིགས་བཞིའི་སྒྲུབ་པ་པོ་རང་རང་གིས་སྒོམ་ཚུལ་གྱི་བྱེད་ལས་
ཀྱི་ལྡོག་ཆས་ཕྱེ་བ་ཡིན་པའི་ཕྱིར། ངག་དོན་ནི་ཇོ་བོ་ཆེན་པོས་ཐབས་ཤེས་
དབྱེར་མེད་ཀྱི་ཡེ་ཤེས་ནི་ལྷའི་སྙིང་པོ་མཐར་ཐུག་ཡིན་ལ། དེ་བསྐུལ་བར་
བྱེད་པའི་ཆ་ནས་སྙིང་པོ་དང་། བྱང་ཆུབ་སེམས་སོགས་མི་བརྗེད་པའི་དྲན་
པ་བསྐྱེད་པས་ན་གཟུངས་སྔགས་དང་། མཐུ་བསམ་གྱིས་མི་ཁྱབ་པའི་བྱེད་
པ་དང་ལྡན་པས་གསང་སྔགས་དང་། ཤེས་རབ་ཁྱད་པར་ཅན་རིག་པ་ཡེ་
ཤེས་སྐྱེད་པས་ན་རིག་སྔགས་ཞེས་གསུངས་པའི་ཕྱིར། དེ་ལྟར་གནས་ལུགས་
ཀྱི་དོན་སོ་སོར་རྟོག་པའི་དཔྱད་སྒོམ་དང་། ཏིང་ངེ་འཛིན་གྱི་འཇོག་སྒོམ་
གྱི་ཚུལ་གཉིས་རེས་འཇོག་མེད་པར་ཆ་མཉམ་བྱས་ཏེ་སྲོག་རྩོལ་སྡོམ་པ་རླུང་
སྦྱོར་དང་བཅས་བདག་མེད་པའི་གནས་ལུགས་ཀྱི་དོན་ལ་དམིགས་པའི་ཆགས་
པ་ལམ་བྱེད་ཀྱི་བདེ་བའི་ངེས་དོན་སྟོང་ཉིད་དང་། སྣང་ངོར་ལྷ་སྐུར་ཤར་
བའི་ཟབ་གསལ་གཉིས་མེད་ཀྱི་ཞི་ལྷག་ཟུང་འབྲེལ་གྱི་རྣལ་འབྱོར་མངོན་དུ་
བྱས་པ་ནི་ལུགས་འདིའི་ལམ་གྱི་སྙིང་པོར་ཤེས་པར་བྱའོ། །

བཞི་པ་འབྲས་བུ་མངོན་དུ་བྱེད་ཚུལ་ནི། སྣང་ཕྱོགས་ལྷ་ཡི་རྣལ་འབྱོར་
གྲོགས་ལྡན་པའི། ཞེས་སོགས་བཅུ་གཅིག་ལ། དེ་ལྟར་གྲོགས་སུ་ལྡན་པའི་
མཚན་མེད་ཀྱི་ཡེ་ཤེས་དེས་སྤང་བྱ་མངོན་གྱུར་པ་མགོ་གནོན་པ་དང་། མཐོང་
སྒོམ་གྱིས་སྤང་བྱ་ས་བོན་དང་བཅས་པ་སྤོང་ཚུལ་སྔར་བྱ་སྤྱོད་ཀྱི་སྐབས་ལྟར་
ཤེས་པར་བྱའོ། གོང་དུ་མཚན་བཅས་དང་འོག་ཏུ་མཚན་མེད་ཀྱི་སྐབས་
གཉིས་སུ་རིམ་པར་ཞི་ལྷག་གཉིས་སྒྲུབ་ཚུལ་ཡོད་དེ། བྱམས་ཆོས་སྡེ་ལྔ་
དང༌། ས་སྡེའི་དགོངས་པའི་གནད་དོན་རྗེ་རྒྱལ་བ་གཉིས་པས་ཐུན་མོང་
བའི་ལམ་རིམ་དུ་བཀོད་པ་བཞིན་ཡིན་པའི་ཕྱིར། དེ་ལྟ་བུའི་མཚན་མ་ཡོང་
མེད་ཀྱི་ལམ་རྣམས་ཆོས་ཅན། ཁྱོད་ལ་བསྙེན་པ་ཞེས་བརྗོད་པའི་རྒྱུ་མཚན
ཡོད་དེ། ལྷ་དང་རང་གི་རྒྱུད་ཉེ་བར་བྱེད་པས་ན་དེ་ལྟར་བརྗོད་པའི་ཕྱིར།
དེ་ལྟ་བུའི་བསྙེན་པ་དང་ཕྲ་མོའི་རྣལ་འབྱོར་དབང་དུ་གྱུར་ནས་ལས་སུ་རུང་
བ་ན་བསམ་གཏན་སོགས་ཀྱིས་དངོས་གྲུབ་སྒྲུབ་ཚུལ་ཡོད་དེ། རང་གི་སྙིང་
གྱུར་ཟླ་བ་དང་རྡོ་རྗེ་བཀོད་པ་དང་། ནམ་མཁར་རྡོ་རྗེ་བཀོད་པ་དང་། ཆུ་
རྡོ་རྗེའི་གཟུགས་སུ་དམིགས་ནས་དེ་དག་ལ་རེག་མཐོང་གི་མཚན་མ་རྙེད་པའི་
བར་དུ་བཟླས་བརྗོད་བྱས་ན་གཏེར་རྙེད་པ་དང་། ཆུའི་སྟེང་དུ་འགྲོ་བ་སོགས་
དངོས་གྲུབ་མང་ངོ༌། བཟླས་བརྗོད་ཀྱི་དངོས་གྲུབ་ནི་རང་གི་ལྷའི་སྐུ་གཟུགས་

ཀྱི་སྤྱན་སྔར་ཐུན་བཞིའི་བཟླས་བརྗོད་བྱས་མཐའ་དང་། དམ་ཚིག་གི་ཕྱག་
རྒྱ་བཅིངས་པའི་མཐའ་དང་། དམ་རྒྱ་སྨིན་མཚམས་སུ་བཅིངས་པའི་མཐར་
མཚན་ཐོག་ཐག་ཏུ་བཟླས་བརྗོད་བྱས་ན་རིམ་པར་ལྷའི་གཟུགས་སྟོན་པ་དང་།
ཕྱག་རྒྱ་འོད་འབར་བ་དང་། གང་འདོད་ཀྱི་གཟུགས་སྐུ་སྟོན་ནུས་པ་སོགས་
སོ། སྦྱིན་སྲེག་གི་དངོས་གྲུབ་སྒྲུབ་ཚུལ་ནི་སྒོམ་བཟླས་ཀྱི་རྣལ་འབྱོར་སྒོམ་
པ་ལས་ཞི་རྒྱས་དབང་དྲག་གི་ལས་དེ་དང་དེ་འགྲུབ་པའི་མཚན་མ་བྱུང་བ་
ན་ལས་བཞི་བདེ་བླག་ཏུ་འགྲུབ་པའི་ཕྱིར། གཞན་ཡང་འཇིག་རྟེན་དང་འཇིག་
རྟེན་ལས་འདས་པའི་དངོས་གྲུབ་མཐའ་ཡས་པ་སྒྲུབ་པའི་ཚུལ་རྒྱུད་དང་
དགོངས་འགྲེལ་རྣམས་ལས་ཤེས་པར་བྱའོ། །
གཉིས་པ་ཞར་ལ་རྒྱུད་སྡེ་བཞིའི་ལམ་གྱི་ཆིངས་བསྟན་པ་ནི། རྒྱུད་
དང་འགྲེལ་པར་གོང་འོག་ཅེས་སོགས་བཅུ་ལ། རྩ་བཤད་ཀྱི་རྒྱུད་དང་།
དེ་དག་གི་འགྲེལ་པ་རྣམས་སུ་ལམ་གྱི་ངོ་བོ་གྲངས་གོ་རིམ་སོགས་གོང་
འོག་དཀྲུགས་པ་དང་། ཡན་ལག་ཐོར་བུར་གསུངས་པ་རྣམས་བླ་མའི་
མན་ངག་ལས་གདུལ་བྱའི་ཉམས་ལེན་གྱི་རིམ་པར་དྲིལ་ཏེ། དང་པོ་
དབང་གིས་སྣོད་རུང་དུ་བྱ་བ་དང་། དམ་སྡོམ་སྲུང་བ་དང་། བསྙེན་
པ་བྱ་བ་དང་། དེ་ལས་སུ་རུང་ནས་དངོས་གྲུབ་སྒྲུབ་པའི་ཚུལ་དང་བཞིར་

བསྡུས་ཏེ་གདམས་ངག་ཏུ་འཆར་བའི་ཐབས་ལ་འབད་དགོས་པར་གསང་
སྔགས་ལམ་རིམ་ལས་གསུངས་པ་འདི་ཉིད་རྒྱུད་སྡེ་གོང་འོག་ཀུན་ཏུ་ཤེས་
པར་བྱ་དགོས་པར་གསུངས་སོ།
སྨྲས་པ། སྒོམ་པའི་ལྷ་མོར་རྒོད་བལྟ་ལག་བཅངས་ལས། །བདེ་བའི་
སྨིན་ལེགས་ལྷ་ཡི་འཁོར་ལོ་ལ། །གཉིས་མེད་འཁྱུད་པའི་ལྷ་སྔགས་རྣམ་
བཤད་པ། །དྲིན་ཅན་བླ་མའི་སྒྲུབ་པའི་མཆོད་པར་འབུལ། ཞེས་བྱའོ།
གསུམ་པ་རྣལ་འབྱོར་བླ་མེད་ཀྱི་ལམ་གྱི་རིམ་པ་བཤད་པ་ལ།ཉིས། བླ་
མེད་སྤྱིའི་ལམ་གྱི་རིམ་པ་དང་། དུས་འཁོར་གྱི་ལམ་གྱི་རིམ་པའོ། དང་
པོ་ལ་གཉིས། ལམ་སྡུད་པའི་ཆིངས་བཤད་པ་དང་། ལམ་གྱི་རིམ་པ་ཉིད་
བཤད་པའོ། དང་པོ་ནི། རྣལ་འབྱོར་བླ་མེད་རྒྱུད་དོན་སྡུད་པའི་ཚུལ།
ཞེས་སོགས་ཉེར་དགུ་ལ་སློབ་དཔོན་སྐལ་བཟང་རྡོ་རྗེས། དང་པོ་དབང་དང་།
དམ་སྡོམ་དང་། རྒྱུད་དོན་ཤེས་པ་དང་། སེམས་སྦྱང་བ་དང་། སྤྱོད་པ་
དག་པ་སྟེ་ལྔ། རྒྱན་བདུན་དགྲོལ་བ་ལས། དབང་དང་ཐབས་དང་འབྲས་
བུའི་རྒྱུད་གསུམ་དང་། དགྲ་ནག་གི་འགྲེལ་པར། རྒྱུད་དོན་གང་ཟག་མཆོག་
གི་དབང་དུ་བྱས་ཏེ། དམ་ཚིག་དང་། དེར་བརྟན ( བརྟེན་)པ་དབང་
དང༌། དེ་ཐོབ་པས་བསྙེན་པ་དང་། དེ་སོང་བས་སྒྲུབ་པ་དང་། དེ་གྲུབ་

པའི་འབྲས་བུ་དང་། དེས་གཞན་དོན་བྱེད་པའི་ལས་ཚོགས་དང་། ཞེས་
སོགས་གསུང་ཚུལ་མང་ན་ཡང་། འདིར་བཤད་རྒྱུད་ཡེ་ཤེས་རྡོ་རྗེ་ཀུན་བཏུས་
ལས། ཆགས་བཅས་ཀྱི་ཐེག་པའི་འཚང་རྒྱ་ཚུལ་རྣམ་པ་བཞིས་ལམ་རྣམས་
བསྡུས་པར་གསུངས་པ་བཞིན་རྒྱུད་དང་། གླེང་གཞི་དང་། ངེས་ཚིག་དང་།
རྒྱུ་དེ་རིམ་པ་བཞིན་དུ་ཆགས་བྲལ་གྱི་ཐེག་པས་འདོད་པར་འཚང་རྒྱ་ཚུལ་
གཉིས་སྦྱར་བ་ཡིན་ལ། དཔེར་ན་བདག་ཅག་གི་སྟོན་པ་ལྟ་བུ་ལ་མཚོན་ན།
གྲངས་མེད་གསུམ་གྱི་ཚོགས་བསགས་པ་སྔོན་དུ་བཏང་ནས་སྲིད་པ་ཐ་མ་པ་
འདོད་པའི་རྟེན་ལ་འཚང་རྒྱ་ཚུལ་བསྟན་པ་དང་། རིན་པོ་ཆེ་ལྟ་བུའི་གང་
ཟག་གིས་ཐུན་མོང་ལམ་སྦྱངས་སྔོན་དུ་བཏང་ནས་ཆགས་བཅས་ཀྱི་ཐེག་པའི་
འཚང་རྒྱ་ཚུལ་གཉིས་སྦྱར་བའི་ཚུལ་ནི། བདག་ཅག་གི་སྟོན་པ་དང་པོ་མིའི་
བརྒྱུད་དུ་འཁྲུངས་པ་དང་། རིན་པོ་ཆེ་ལྟ་བུས་དང་པོ་བསྐྱེད་རིམ་གྱིས་རང་
གི་ལུས་ལ་ཐ་མལ་གྱི་སྣང་ཞེན་དོར་ཏེ་ལྷའི་ང་རྒྱལ་དུ་འཕོས་པ་གཉིས་སྦྱར།
བདག་ཅག་གི་སྟོན་པ་འཁོར་བའི་ཁབ་ནས་ཁྱིམ་མེད་པར་རབ་ཏུ་བྱུང་བའི་
ཆ་ལུགས་ཐམས་ཅད་གཅིག་ཏུ་ཟད་པ་གླེང་གཞི་དང་། རིན་པོ་ཆེ་ལྟ་བུས་
ལུས་དབེན་དམ་པ་རིགས་བརྒྱ་སོགས་ལྷའི་འཁོར་ལོ་སྣ་ཚོགས་པ་གསང་ཆེན་
རྡོ་རྗེ་འཆང་གི་རིགས་གཅིག་ཏུ་ཟད་པ་དང་འཁོར་འདས་ཀྱི་ཆོས་སྣ་ཚོགས་

པ་སྟོང་ཉིད་འོད་གསལ་དུ་རོ་གཅིག་པ་གཉིས་རིམ་པར་ལྷ་དང་། ཆོས་ཀུན་
གྱི་གཞི་རྩ་ཡིན་པས་གླེང་གཞི་གཉིས་སྦྱར། བདག་ཅག་གི་སྟོན་པ་རབ་ཏུ་
བྱུང་ནས་ལུས་ངག་གི་སྤོང་བདུན་སོགས་ཆོས་འདུལ་བའི་ཀུན་སྤྱོད་ངེས་པར་
བསྟེན་པའི་གནས་ཡིན་པ་དང་། རིན་པོ་ཆེ་ལྟ་བུས་ལྷ་སྔགས་སྒོམ་པའི་སྣོད་
རུང་དུ་བྱེད་པའི་དབང་དང་དམ་སྡོམ་བསྟེན་ཅིང་གནས་དགོས་པའི་ངེས་
ཚིག་གཉིས་སྦྱར་བ་སྟེ། ཚིག་གི་སྐད་དོད་པ་ཏ་ཞེས་པ་གནས་པ་ལ་འཇུག་
པའི་ཕྱིར། སྔ་མ་འབྲས་བུའི་ཉེ་རྒྱུ་མི་གཡོ་བའི་ཏིང་ངེ་འཛིན་ལ་སྤྱོད་པ་དང་།
ཕྱི་མ་འབྲས་བུའི་ཉེ་རྒྱུ་སྤྲོས་བཅས་སོགས་ལ་སྤྱོད་པ་གཉིས་སྦྱར་བ་ཡིན་ནོ།
དེའི་ཕྱིར་དབང་དང་དམ་ཚིག་རིམ་གཉིས་བོགས་འབྱིན་སྤྱོད་པ་དང་བཅས་
པ་ཆགས་བཅས་ཀྱི་འཚང་རྒྱ་ཚུལ་བཞིས་རྒྱུད་དོན་མ་ལུས་པ་བསྡུས་པ་ཡིན་
ནོ། འོ་ན་རྒྱུད་ཀྱིས་བསྐྱེད་རིམ་དང་། གླེང་གཞིས་རྫོགས་རིམ་བསྡུས་
ཚུལ་དེ་ལྟར་ཡིན་ན། འབྲས་བུ་ཆོས་གཟུགས་ཀྱི་སྐུ་གཉིས་སྐབས་འདིའི་
གང་དུ་འདུ་ཞེ་ན། རིམ་པར་གླེང་གཞིའི་འོད་གསལ་དང་ཟུང་འཇུག་གི་
ནང་དུ་འདུ་བར་གསུངས་སོ། དེས་ན་སྔགས་ཀྱི་འཇུག་སྒོ་ནས་མི་སློབ་པའི་
ཟུང་འཇུག་གི་བར་གྱི་ལམ་ཐམས་ཅད་དབང་དང་དམ་སྡོམ་དང་། ལམ་
ལ་སློབ་ཚུལ་དང་། བོགས་འབྱིན་སྤྱོད་པ་དང་། འབྲས་བུ་ཐོབ་ཚུལ་དང་

དོན་ཚན་ལྔ་པོ་འདི་ནི་བླ་མེད་ཀྱི་ལམ་རྣམས་སྡུད་པའི་ཆིངས་ཡིན་ནོ། །
གཉིས་པ་ལམ་གྱི་རིམ་པ་ཉིད་བཤད་པ་ལ་གསུམ། དབང་གི་རྣམ་བཞག་
དང་། དམ་ཚིག་དང་སྡོམ་པའི་རྣམ་བཞག་དང་། ལམ་ལ་སློབ་ཚུལ་ལོ།
དང་པོ་ལ་བཞི། སྔགས་ཀྱི་ལམ་ཉན་ཞིང་སྒོམ་པ་ལ་དབང་ངེས་པར་དགོས་
པར་བསྟན་པ་དང་། དབང་བསྐུར་བའི་དཔོན་སློབ་ཕན་ཚུན་བརྟག་དགོས་
པར་བསྟན་པ། བརྟགས་པས་རུང་ན་གསོལ་བ་གདབ་ཅིང་བསྙེན་པ་བྱ་
བ། བསྙེན་པ་ལས་སུ་རུང་ནས་དབང་གི་ཆོ་གའི་རིམ་པའོ། དང་པོ་ནི།
དོན་ཚན་ལྔ་ལས་དང་པོ་དབང་བསྐུར་ནི། ཞེས་སོགས་ཕྱེད་དང་བདུན་
ལ། དང་པོ་དབང་ངེས་པར་ཐོབ་དགོས་ཏེ། དེས་གསང་ཆེན་སྔགས་ཀྱི་
རྒྱུད་དོན་གཞན་ལ་བཤད་པ་དང་། རང་ཡང་ཉན་བསམ་དང་ལམ་སྒོམ་པའི་
སྣོད་རུང་དུ་བྱེད་ཅིང་མཆོག་ཐུན་གྱི་དངོས་གྲུབ་ཀུན་གྱི་རྩ་བ་ཡིན་པའི་ཕྱིར། དབང་
རྣམ་དག་མ་ཐོབ་པར་རྒྱུད་དོན་ཕྱིན་ཅི་མ་ལོག་པར་ཤེས་ནས་ལམ་བསྒོམས་ཀྱང་
དངོས་གྲུབ་མཆོག་ཐོབ་པ་མི་སྲིད་ལ། ཕྲ་མོ་རེ་ཐོབ་ཀྱང་དཔོན་སློབ་གཉིས་ཀའི་
ངན་སོང་གི་སྒོ་ཙམ་ཡང་མི་ཁེགས་པས་ན་དབང་ངེས་པར་ཐོབ་དགོས་ཏེ། ཕྱག་
ཆེན་ཐིག་ལེ་ལས། གང་གིས་རྒྱུད་ལུང་ང་རྒྱལ་གྱིས། །དབང་བསྐུར་མེད་
པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་

དམྱལ་བར་འགྲོ །དེ་བས་འབད་པ་ཐམས་ཅད་ཀྱིས། །བླ་མ་ལ་ནི་དབང་ནོད་
བྱ། ཞེས་སོགས་གསུངས་པ་གོང་དུ་དྲངས་པ་ལྟར་ཡིན་པའི་ཕྱིར། །
གཉིས་པ་དཔོན་སློབ་ཕན་ཚུན་བརྟག་དགོས་པར་བསྟན་པ་ལ་གསུམ།
དབང་སྐུར་བ་པོ་སློབ་དཔོན་གྱི་མཚན་ཉིད། བསྐུར་ཡུལ་སློབ་མའི་མཚན་
ཉིད། བརྟག་དགོས་པའི་རྒྱུ་མཚན་བསྟན་པའོ། དང་པོ་ནི། དེ་ལ་ཡང་
ཞེས་སོགས་ཕྱེད་དང་བཅུ་བཞི་ལ། སྤྱིར་སློབ་དཔོན་ལ་འདུལ་བ་ནས་བཤད་
པ་དང་། ཐེག་པ་ཐུན་མོང་བ་ནས་བཤད་པ་དང་། ཐུན་མོང་མ་ཡིན་པ་
སྔགས་ནས་བཤད་པ་དང་གསུམ་ལས། འདི་ཕྱི་མ་ཡིན་ལ། དེ་ཡང་སྔགས་
ལ་གཞོལ་བའི་རྣལ་འབྱོར་པ་ནི་བསྐྱེད་རིམ་པར་གྱུར་པའི་སློབ་དཔོན་དང་།
བསམ་གཏན་ལ་གཞོལ་བའི་རྣལ་འབྱོར་པ་ནི་རྫོགས་རིམ་པར་གྱུར་པའི་སློབ་
དཔོན་ཡིན་ལ། སྔ་མ་ལྷའི་རྣལ་འབྱོར་ཐུན་བཞིའི་རིམ་པ་ལས་མ་གཡོས་
པར་བསྒོམས་པས་བསྐྱེད་རིམ་ལ་བརྟན་པ་ཐོབ་ཅིང་སྔགས་བཟླས་རྫོགས་
པ་དང་། ཕྱི་མ་དེ་ལ་མི་ལྟོས་ཤིང་གཉིས་མེད་ཡེ་ཤེས་ཀྱི་ཟུང་འཇུག་དང་
རྒྱ་ལུས་ལ་གཞོལ་བའི་བསམ་གཏན་ཙམ་གྱིས་ལྷའི་རྣལ་འབྱོར་འགྲུབ་ཅིང་
སྔ་མའི་ཡོན་ཏན་ཡར་ལྡན་དང་། དེའི་སྟེང་དུ་ཡོན་ཏན་ལྷག་བཅས་དང་
ལྡན་པ་ཞིག་དགོས་པའི་ཕྱིར། དུས་དབང་གིས་དེ་འདྲ་དཀོན་པའི་ཕྱིར་ན་

སློབ་དཔོན་བསྐྱེད་རིམ་པ་ཕྱི་ནང་གི་དེ་ཉིད་བཅུ་སོགས་མཚན་ཉིད་ཚང་བའམ།
མ་མཐར་རང་ལས་སྐྱོན་ཆུང་ཞིང་ཡོན་ཏན་ལྷག་པ། དབང་གི་དམ་སྡོམ་
དག་པ་ལ་གནས་པ། བླ་མ་བརྒྱུད་པའི་ཕྱག་ལེན་དང་དབང་གི་ཆོ་ག་ལ་མཁས་
པ། གྲངས་དུས་ཀྱི་བསྙེན་པ་སོང་ཞིང་རབ་ལྷས་གནང་བ་ཐོབ་པའམ། ཐ་
མ་ལྷས་མ་བཀག་པ་སྟེ་ཁྱད་ཆོས་གསུམ་དང་ལྡན་པ་ཞིག་ངེས་པར་དགོས་
ཏེ། དོན་དམ་སྙེ་མ་ལས། རྩོད་ལྡན་དབང་གིས་བླ་མ་སྐྱོན་དང་ཡོན་ཏན་
འདྲེས། །རྣམ་པ་ཀུན་ཏུ་སྡིག་པ་མེད་པ་ཡོད་མ་ཡིན། །གང་གི་ཡོན་ཏན་
ལྷག་པར་ཡང་ནི་ཤེས་བྱས་ནས། །བུ་རྣམས་ཀྱིས་ནི་དེ་ལ་བརྟེན་པར་འགྱུར་
བ་འོ། ཞེས་ཁུངས་སུ་དྲངས་ནས་སྔགས་རིམ་ལས་གསུངས་པའི་ཕྱིར། དུས་
ཀྱི་དབང་ལས་དབང་གོང་འོག་གི་ཁྱད་པར་དང་དབང་སོ་སོའི་ངོ་བོ་ཙམ་ཡང་
མི་ཤེས་པར་དབང་ཆོག་དང་ཕྱག་ལེན་ལ་རིག་པ་བྱང་བ་ཙམ་གྱིས་དབང་
བསྐུར་བ་ལ་ཐུགས་དགྱེས་པར་མི་བྱ་སྟེ། རྗེའི་སྔགས་རིམ་ལས་སྔགས་
ཀྱི་སློབ་དཔོན་བྱེད་ན་དཀྱིལ་འཁོར་ལ་མཁས་ཤིང་། བློའི་རྩ་ལ་གང་ཡོད་
ཀྱིས་རྒྱུད་དེ་དང་། མིན་ན་བསྐྱེད་རྫོགས་ཀྱི་གནད་ཚང་བའི་མཁས་གྲུབ་
ཚད་ལྡན་གྱི་གཞུང་གང་འཚམས་རེ་ལ་ངེས་པར་ཐོས་བསམ་བྱེད་དགོས་སོ།
ཞེས་དང་། དབང་བསྐུར་ནའང་སྔོན་ལ་འོག་མའི་དབང་མ་བསྐུར་བར་

གོང་མའི་དབང་བསྐུར་དུ་མི་རུང་ངོ་ཞེས་སོགས་གསུངས་པས་འདི་དག་བག་
ཟོན་བྱེད་དགོས་པའི་རྡོ་རྗེའི་ཚིག་ཏུ་སྣང་ངོ་། །
གཉིས་པ་དབང་བསྐུར་ཡུལ་སློབ་མའི་མཚན་ཉིད་ནི། བརྟག་བྱའི་སློབ་
མ་ལ་ཡང་དཀྱིལ་འཁོར་དུ། ཞེས་སོགས་བདུན་ལ། སློབ་མ་དཀྱིལ་འཁོར་
དུ་ཞུགས་པ་ཙམ་ལ་སྣོད་བརྟག་མི་དགོས་ཏེ། སྡོམ་པ་གཉིས་གང་ཡང་འཛིན་
མི་ནུས་པ་ལའང་ལྷ་ངོ་སྟོན་པ་ཡན་གནང་ཆོག་པའི་ཕྱིར། དེས་ན་བྱང་སྡོམ་
ཙམ་སྲུང་ནུས་པ་ལ་སློབ་མའི་རིག་པའི་དབང་ལྔ་དང་། དེའི་སྟེང་དུ་སྔགས་
སྡོམ་སྲུང་ནུས་པ་ལ་དམ་ཚིག་གསུམ་བྱིན་པའི་སློབ་དཔོན་གྱི་དབང་བསྐུར་
དགོས་པ་ཡིན་ནོ། བརྟག་བྱའི་གཙོ་བོ་ནི་རུང་བ་ལ་མི་རུང་བ་དང་། མི་
རུང་བ་ལ་རུང་བར་སྡོམ་པའི་སེམས་པ་ནི་སྡོམ་པ་དང་། བཅས་མཚམས་
ལས་མི་འདའ་བར་སྲུང་བ་ནི་དམ་ཚིག་ཡིན་ལ། དེ་གཉིས་སྲུང་ནུས་མི་ནུས་
དང༌། སྐབས་ཀྱི་སྡོམ་པ་སྲུང་འདོད་ཀྱི་དོན་གཉེར་དང་། ཐེག་པ་མཆོག་
འདི་ལ་དད་པ་བརྟན་པ་སོགས་ཡིན་ཏེ། རྡོ་རྗེ་ཕྲེང་བ་ལས། སློབ་མ་ཡོན་
ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར། ཞེས་དྲིས་པའི་
ལན་དུ། དད་ཅིང་བླ་མ་ལ་ཡང་གུས། །རྟག་ཏུ་དགེ་བའི་ལམ་ལ་གནས།
།རྟོག་པ་ངན་པ་རྣམ་པར་སྤངས། ཞེས་པ་ནས། དད་པ་ཆེན་པོའི་སློབ་མ་

བཟང་། ཞེས་སོགས་གསུངས་པའི་ཕྱིར།
གསུམ་པ་བརྟག་དགོས་པའི་རྒྱུ་མཚན་ནི། མ་བརྟགས་དབང་བསྐུར་
ཞེས་སོགས་གཉིས་ལ། ཕན་ཚུན་བརྟག་དགོས་ཏེ། སློབ་དཔོན་ལ་ལམ་
ཕྱིན་ཅི་ལོག་ཏུ་སྟོན་པ་ཡོད། སློབ་མ་ལ་སྣོད་དུ་མི་རུང་བ་ཡང་ཡོད་པས།
མ་བརྟགས་པར་སྣོད་མིན་ལ་དབང་བསྐུར་ན་འདི་ཕྱི་གཉིས་ཀར་ཕུང་བའི་
ཉེས་དམིགས་ཆེ་བའི་ཕྱིར་ན་ལོ་བཅུ་གཉིས་སུ་བརྟག་དགོས་པར་གསུངས་
པ་ཡོད་ཀྱང་མྱུར་དུ་མ་ཤེས་ན་ཡིན་གྱི་ངེས་ཅན་ཡིན་ནོ། གཞན་ཡང་རྡོ་
རྗེ་ཕྲེང་བ་ལས། ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་གཞག་མི་བྱ། །དེ་
བཞིན་རྣལ་འབྱོར་ཆེན་པོའི་རྒྱུད། །སྣོད་མིན་ལ་ནི་སྦྱིན་མི་བྱ། །སློབ་མ་སྐད་
ཅིག་དེ་ལ་འཆི། །འདི་དང་ཕ་རོལ་ཏུ་ནི་ཕུང་། །སྣོད་མིན་མན་ངག་རབ བཤད
ན། །སློབ་དཔོན་དངོས་གྲུབ་ཉམས་པར་འགྱུར། ཞེས་གསུངས་སོ།
གསུམ་པ་བརྟགས་པས་རུང་ན་གསོལ་བ་གདབ་ཅིང་བསྙེན་པ་བྱ་བ་ལ་
གཉིས། སློབ་མས་གསོལ་བ་གདབ་ཅིང་སློབ་དཔོན་གྱིས་བསྲུང་བ་བྱ་བ་
དང་། བསྙེན་པ་ཇི་ལྟར་བྱ་བའི་ཚུལ་ལོ། དང་པོ་ཡོད་དེ། ཐོག་མར་
སློབ་མས་ཞེས་སོགས་གཉིས་ལ། སློབ་མས་དབང་གི་དོན་དུ་བླ་མ་ལ་ཕྱག་
མཆོད་མཎྜལ་ཕུལ། པུས་བཙུགས་ཐལ་སྦྱར་གྱིས་གསོལ་བ་འདེབས་པ་དང་།

སློབ་དཔོན་གྱིས་སློབ་མའི་རྐང་མཐིལ་དུ་ཡཾ་ལས་རླུང་། ལྟེ་བར་རཾ་ལས་
མེ། སྙིང་གར་སྡིག་པའི་ས་བོན་བཾ་ནག་པོ་དམིགས་ལ། རྡོ་རྗེ་མཁའ་འགྲོའི་
སྔགས་བརྗོད་དེ་སློབ་མའི་སྡིག་པ་ཞི་བ་དང་། བགེགས་ཀྱིས་མི་ཚུགས་པའི་
བསྲུང་བ་བྱ་བ་སོགས་དེ་ཡིན་པའི་ཕྱིར། །
གཉིས་པ་བསྙེན་པ་ཇི་ལྟར་བྱ་བ་ནི། དེ་ནས་བསྙེན་པའི་ལས་ལ་འཇུག་
གསུངས་ཤིང་། ཞེས་སོགས་བཅུ་དྲུག་ལ། འདིའི་བསྙེན་པ་ནི། རྒྱུད་ཕྱི་
མ་ལས། ཐུན་མོང་མཆོག་གི་དབྱེ་བ་ཡི། །བསྙེན་པ་རྣམ་པ་གཉིས་སུ་འདོད།
།ཐུན་མོང་བ་ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་སོ། ཞེས་པའི་
དོན་སྔགས་རིམ་ལས་དངོས་གྲུབ་གཉིས་སྒྲུབ་པའི་ཐབས་བསྙེན་པ་ནི་རིམ་
གཉིས་སྒོམ་པར་གསུངས་པ་ལྟར་རྒྱུད་སྡེ་བཞི་གང་གསུངས་པ་ནི་ལམ་གོང་
མར་བགྲོད་པའི་རིམ་པ་སྟོན་པ་ཡིན་ལ། གཙོ་བོ་ལྷ་དང་སྟོང་པའི་རྣལ་འབྱོར་
རྒྱུད་ལ་སྐྱེས་པའི་ཚིགས་ལེགས་པར་ཕྱེ་བ་ཞིག་དགོས་ལ། དེ་ལྟར་མ་གོ་
བར་སྒྲུབ་ཐབས་ཀྱི་ཆོ་གའི་འདོན་པ་བྱང་བ་དང་། དེའི་སྐབས་ཀྱི་བཟློས་
པ་བྱ་བ་བསྙེན་པའི་དོན་དུ་འཛིན་ཅིང་། དེའི་དགོས་པ་དབང་དང་རབ་གནས་
ཀྱི་ཆོག་ཁྲིགས་ལ་འཇུག་པ་ཙམ་དུ་མཐོང་ནས་གོ་བ་འཚོལ་བ་ནི་རྒྱུད་སྡེ་གང་
གི་ཡང་གནད་མ་ཟིན་པར་མཐོང་ངོ་། ཞེས་གསུངས་པ་ལྟར་འཁྲུལ་བ་མང་

དུ་བྱུང་བར་སྣང་ངོ་། དེ་ལྟ་བུའི་རིམ་གཉིས་སྒོམ་པའི་བསྙེན་པ་སྔོན་དུ་མ་
སོང་བར་དཀྱིལ་འཁོར་གྱི་ལས་བྱེད་པ་ནི་དངོས་གྲུབ་ཉམས་ཤིང་བདག་ཉིད་
སུན་འབྱིན་པ་སོགས་ཉེས་དམིགས་ཆེ་བས་དྲན་ཤེས་བསྟེན་ཏེ། ཐུན་བཞིའི་
རྣལ་འབྱོར་གྱིས་ཐ་མལ་གྱི་སྣང་བའི་གཉེན་པོ་ང་རྒྱལ་དང་། ཞེན་པའི་གཉེན་
པོར་གསལ་སྣང་བསྒྲུབ་པ་ནི་བསྙེན་པའི་གཙོ་བོ་ཡིན་ནོ། བཟླས་པའི་གྲངས་
ལས་རུང་ཙམ་ལ་གཙོ་བོ་ལ་འབུམ། འཁོར་ལ་ཁྲི་སོགས་རྫོགས་པ་ཁ་སྐོང་
གི་སྦྱིན་སྲེག་དང་བཅས་སྒོམ་བཟླས་བྱས་པའི་མཐུ་ལས་དངོས་སུ་ལྷའི་
གནང་བ་ཐོབ་པའམ། ལྷའི་རྣལ་འབྱོར་ལ་བརྟེན་པ་ཐོབ་པའི་མཚན་མ་
བྱུང་བས་རང་སེམས་དག་པ་གང་རུང་བྱུང་བས་དཀྱིལ་འཁོར་གྱི་ལས་
བྱེད་པ་རབ་དང་ཕུལ་དུ་གསུངས་སོ། སྔགས་རི མ་ལས་ལྷ་མི་གཅིག་
པའི་དཀྱིལ་འཁོར་སོ་སོ་ལ་རང་རང་གི་སྒོམ་བཟླས་བྱ་དགོས་པར་མངོན་
ལ། དཔའ་བོ་གཅིག་པའི་སྒོམ་བཟླས་བྱས་པས་ཆོག་པའི་སྐབས་ཡོད་
པ་རྡོ་རྗེ་འཇིགས་བྱེད་ལྟ་བུ་མ་གཏོགས་པ་གཞན་ལ་གཙོ་འཁོར་ཚང་བའི་
སྒོམ་བཟླས་བྱ་དགོས་པར་གསུངས་སོ།
བཞི་པ་བསྙེན་པ་ལས་སུ་རུང་ནས་ཆོ་ག་དངོས་དབང་ཇི་ལྟར་བྱ་བའི་
ཚུལ་ལ་གསུམ། མའི་ཆོ་ག སྟ་གོན་གྱི་ཆོ་ག དབང་བསྐུར་བའི་རིམ་

པའོ། དང་པོ་ལ་དྲུག ས་བརྟག་པ། བསླང་བ། སྦྱངས་པ། བཟུང་བ།
སྲུང་ཞིང་བྱིན་གྱིས་བརླབས་པ། གནས་དང་དཀྱིལ་འཁོར་གཞན་ལ་ས་
ཆོག་དགོས་མི་དགོས་དཔྱད་པའོ། དང་པོ་ས་བརྟག་པ་ནི། ཆོ་ག་དངོས་
ལ་ཞེས་སོགས་ལྔ་ལ། ས་བརྟག་པ་ལ། ཞི་རྒྱས་ལ་ཤར་དང་། ལྷོ་སོགས་
རང་རང་གི་ཕྱོགས་བརྟག་པ་དང་། ས་ལས་སུ་རུང་མི་རུང་མཚན་ཉིད་
བརྟག་པ་དང་། ས་མཐོ་གང་བརྐོས་ནས་མྱུར་དུ་སླར་བཀང་ནས་ལྷག་ན་
དགེ་བ་དང་། སྔར་ལྟར་བརྐོས་ནས་ཆུ་བླུགས་ཏེ་གོམ་པ་བརྒྱ་ནས་ལོག་སྟེ་
བལྟས་པས་གང་ན་དགེ་ཞིང་། འདི་གཉིས་དགོན་གནས་དང་ཁང་པ་སོགས་
འདྲ་བར་སྔགས་རིམ་ལས་སོ། ཞི་རྒྱས་ལ་དཀར་སེར་སོགས་ཁ་དོག་གི་
སྒོ་ནས་བརྟག་པ་སོགས་རང་རང་གི་སྐབས་དང་སྦྱར་རོ། །
གཉིས་པ་བསླང་བ་ནི། བསླང་ལ་མངོན་པའི་བདག་པོ་ཞེས་སོགས་
ཕྱེད་དང་གསུམ་ལ། རྒྱལ་པོ་དང་ཡུལ་དཔོན་སོགས་ལ་གནང་བ་ཞུ་བ་དང་།
མི་མངོན་པ་ལ་བསླང་བ་ནི་ས་དེར་མཎྜལ་བྱས་ཏེ་དཀྱིལ་འཁོར་གྱི་ལྷ་བསྒོམས་
ལ་མཆོད་བསྟོད་གནང་བ་གསོལ་ཏེ་ནམ་མཁར་འདེགས་པ་དང་། ཞིང་
སྐྱོང་གཞི་བདག་ལ་གནང་བ་ཞུ་བ་དང༌། སའི་ལྷ་མོ་སྤྱན་དྲངས་ཏེ་མཆོད་
བསྟོད་ཕུལ་ནས་ནམ་མཁར་བཞུགས་སུ་གསོལ་བའོ། བདེ་གཤེགས་ས་ལྷ་

གཉིས་བདེ་དུས་ལ་ཡིན་གྱི་འདུས་པར་མ་བྱས་ཀྱང་ཆོག་པར་སྤྱི་རྣམ་ལས་སོ།
གསུམ་པ་སྦྱངས་པ་ལ་གསུམ། བརྐོས་ནས་སྒྲུངས་པ་དང་། རྫས་
སྔགས་ཏིང་ངེ་འཛིན་གསུམ་གྱིས་སྦྱངས་པ་དང་། བླ་ན་མེད་པའི་དག་
པས་སྦྱངས་པའོ། དང་པོ་ནི་སྦྱངས་པ་ལ་ཞེས་སོགས་ཕྱེད་དང་དྲུག་ལ། གྲོག་
སྡུར་དང་སྲིན་བུ་དང་ཚེར་མ་སོགས་དབྱུང་བའི་ཕྱིར་འཇོར་གྱིས་རྐོ་ཞིང་།
དེའི་ཤུལ་དུ་བུམ་གཏེར་གཞུག་པ་དང་། ས་བདག་གིས་མི་གནོད་པའི་ཕྱིར་
དུ་ལྷོ་འཕྱེ་གནས་ཚུལ་བརྟགས་ནས་རྐོ་བའོ། འདི་དཀྱིལ་འཁོར་གྱི་རྒྱ་ཇི་ཙམ་
དགོས་པ་དེར་བརྐོས་ནས་དབྱུང་དགོས་ཀྱི། གཞན་དབྱུང་བས་མི་ཕན་ནོ་ཞེས་
སྔགས་རིམ་ལས་སོ། །
གཉིས་པ་ནི། གཉིས་པར་ཆོ་གའི་གཞུང་བཞིན་ཞེས་སོགས་གཉིས་ལ།
ཆུ་དང་ཐལ་བ་དང་ཡུངས་ཀར་སོགས་རྫས་དང་ཏིང་ངེ་འཛིན་གྱིས་སྦྱངས་
པ་དང་། ཨོཾ་བྷུམ་ཁཾ་སོགས་སྔགས་ཀྱིས་སྦྱངས་པ་དང་། སྔར་གྱི་སའི་ལྷ་
མོ་བསྟིམས་ཏེ་བྱིན་གྱིས་བརླབས་པའོ།
གསུམ་པ་ནི། གསུམ་པ་ཆོས་ཀུན་སོགས་གཅིག་ལ། སའི་ཉེས་སྐྱོན་
ཐམས་ཅད་རང་བཞིན་གྱིས་རྣམ་པར་དག་པའི་བདག་ཉིད་དུ་མོས་ནས་
སྔངས་པ་འོ།

བཞི་པ་ས་བཟུང་བ་ནི། ས་བཟུང་དཀྱིལ་འཁོར་ཞེས་སོགས་གསུམ་
ལ། སྦྱངས་པའི་ས་དེའི་དབུས་སུ་རང་ཉིད་ཤར་དུ་ཕྱོགས་པར་སྒྲུབ་ཐབས་
རྫོགས་པར་བསྒོམས་ནས་དེར་དཀྱིལ་འཁོར་བྲི་བར་བྱའོ་སྙམ་དུ་བློས་དམ་
བཅའོ། དེ་ནས་སློབ་མས་དཀྱིལ་འཁོར་བྲི་བར་གསོལ་བ་གདབ་པ་ན། བླ་
མས་ཅང་མི་སྨྲ་བས་གནང་བའོ། དེ་ནས་ཉེར་བསྡུ་མི་བྱེད་པར་སྔགས་དང་
ཕྱག་རྒྱས་དཀྱིལ་འཁོར་ནམ་མཁར་བཏེགས་ལ་རང་ཉིད་མར་མེ་གཅིག་ལས་
གཉིས་ཆད་ཀྱི་ཚུལ་དུ། སྐབས་གང་ཡིན་གྱི་ཁྲོ་བོའི་ང་རྒྱལ་བཟུང་བ་ལ་དབང་
ལྡན་དུ་སོང་སྟེ་བགེགས་ལ་བཀའ་བསྒོས་ཏེ། སྤྲོ་ན་རྡོ་རྗེ་རྩེ་གཅིག་པ་དང་རྩེ་ལྔ་
པ་དང་། སྣ་ཚོགས་རྡོ་རྗེ་སོགས་རྐང་སྟབས་རྒྱས་བསྡུས་ཅི་རིགས་བྱའོ། མ་
བྱས་ཀྱང་རུང་སྟེ། ཕྲེང་བ་ལས། ཡོངས་སུ་མི་ཤེས་པའམ་ཞེས་པ་ནས། རྐང་
སྟབས་ཉུང་ཟད་མ་བྱས་ཀྱང་སྐབས་དོན་ཉམས་པར་མི་འགྱུར་ཏེ་ཞེས་སོ། །
ལྔ་པ་སྲུང་ཞིང་བྱིན་གྱིས་བརླབས་པ་ནི། ལྔ་པར་སྲུང་འཁོར་ཞེས་སོགས་
གཉིས་ལ། གཞི་དེར་ཐུན་མོང་བའི་སྲུང་འཁོར་བསྒོམས་ནས་བགེགས་སྐྱོད་
པ་དང༌། དབུས་སུ་རང་ཉིད་ཁྲོ་བོའི་ང་རྒྱལ་གྱིས་སྔར་བཀའ་ལ་མི་ཉན་པར་
བྲོས་པའི་བགེགས་རྣམ་ས་བཀུག་ནས་ཕུར་བུས་བཏབ་སྟེ་དཀྱིལ་འཁོར་གྱི་
བྱ་བ་མ་རྫོགས་བར་དུ་བཞག་ནས་བགེགས་དང་བྲལ་བར་བྱའོ།

དྲུག་པ་གནས་དང་དཀྱིལ་འཁོར་གཞན་ལ་མ་ཆོག་དགོས་མི་དགོས་
དཔྱད་པ་ནི། རས་བྲིས་སོགས་ལ་ཞེས་སོགས་ལྔ་ལ། རས་བྲིས་དང་།
བསམ་གཏན་དང་། ལུས་དཀྱིལ་སོགས་ལ་ས་བརྟག་བསླང་སྦྱང་སོགས་
དགོས་དོན་མེད་ཀྱང་། རྫས་སྔགས་ཏིང་ངེ་འཛིན་བླ་མེད་ཀྱིས་སྦྱངས་པ་
དགོས་པ་སྔགས་རིམ་ལས་སོ། བྱིན་གྱིས་བརླབས་པ་དང་བགེགས་སྲུང་
བའི་དོན་དུ། ས་བཟུང་ནས་སྲུང་ཞིང་བྱིན་གྱིས་བརླབས་པའི་བར་ངེས་པར་
དགོས་ཤིང་། དེའི་སྟེང་དུ་སའི་ལྷ་མོ་དང་། དཀྱིལ་འཁོར་དང་། བུམ་
པ་དང་། སློབ་མ་སྟ་གོན་དང་བཞི་ཡོངས་རྫོགས་བྱེད་པའམ། ཡང་ན་
བུམ་པ་སྟ་གོན་དང་སློབ་མ་སྟ་གོན་ཙམ་བྱེད་པ་སོགས་བརྒྱུད་པའི་ཕྱག་བཞེས་
མི་འདྲ་བ་རྣམས་སྐབས་དང་སྦྱར་བར་བྱའོ། དབང་གི་ཉེར་བསྡོགས་སྟ་
གོན་དང་ལྷག་གནས་ནི་རབ་གནས་ཀྱི་དོན་ནོ། །
གཉིས་པ་སྟ་གོན་གྱི་ཆོ་ག་ལ་ལྔ། སའི་ལྷ་མོ་སྟ་གོན། དཀྱིལ་འཁོར་
གྱི་ལྷ་སྟ་གོན། བུམ་པ་སྟ་གོན། ལྷ་ལ་གསོལ་བ་འདེབས་པ། སློབ་མ་
སྟ་གོན་ནོ། དང་པོ་སའི་ལྷ་མོ་སྟ་གོན་ནི། སྟ་གོན་ལ་ནི་ཞེས་སོགས་ཕྱེད་
དང་གསུམ་ལ། དཀྱིལ་འཁོར་འབྲི་བའི་དབུས་སུ་ལྷ་མོའི་ཚོམ་བུ་བཀོད་དེ་དམ་
ཚིག་པ་བསྐྱེད་ཡེ་ཤེས་པ་བཅུག མཆོད་བསྟོད་བྱས་ཏེ་གནང་བ་གསོལ་བས་

དེ་ལྟར་གྱིས་ཤིག་གསུངས་ནས་དེར་ཐིམ་པར་བསམས་པ་དེ་ཡིན་པའི་ཕྱིར།
འདིར་བསླང་བའི་སྐབས་ཀྱི་ལྷ་མོ་གོང་འོག་བསྐྱེད་པའི་ཁྱད་པར་ཡོད་དེ། སྔམ་སའི་
གནང་བ་ཞུ་བ་དང་། འདིར་ཆོ་གའི་དཔང་པོ་བྱེད་པའི་ཆེད་དུ་ཡིན་པའི་ཕྱིར།
གཉིས་པ་དཀྱིལ་འཁོར་གྱི་ལྷ་སྟ་གོན་ནི། གཉིས་པ་ལ་ཞེས་སོགས་ཕྲེང་
དང་གསུམ་ལ། ས་ལ་དཀྱིལ་འཁོར་འབྲི་བར་འགྱུར་བ་བྱིན་གྱིས་བརླབས་
པའི་དོན་དུ་ལྷ་ལ་གསོལ་བ་བཏབ་ནས་སྙན་གསན་འབེབས་པ་དང་། གང་
དུ་བྲི་བའི་གནས་སུ་དྲིའི་ཐིག་ལེ་དང་ཚོམ་བུ་བཀོད་དེ་ལྷ་གནས་མི་འཆུག་
པའི་ཕྱིར་ཐིག་འདེབས་དགོས་ལ། དང་པོ་ལས་ཀྱི་ཐིག་སྐུད་དཀར་པོས་
རློན་ཐིག་བཏབ་ནས་ཐིག་ལེ་སོགས་བཀོད། ལྷ་དམ་ཚིག་པ་བསྐྱེད། ཡེ་
ཤེས་པ་ལ་སྔར་ས་ཆོག་གི་སྐབས་ཀྱི་ནམ་མཁར་བཏེགས་པའི་དཀྱིལ་
འཁོར་ཕབ་ནས་བསྟིམས་ནས་མཆོད་བསྟོད་སོགས་བྱའོ། དེ་རྗེས་ཡེ་
ཤེས་ཀྱི་ཐིག་སྐུད་ཁ་དོག་སྣ་ལྔ་པ་དང་དབང་རེ་རེའང་ཁ་དོག་སྣ་ལྔ་སྟེ་
ཉེར་ལྔ་པོ་གཅིག་ཏུ་བསྒྲིལ་པས་ཡེ་ཐིག་གིས་(གི་) སྐམ་ཐིག་འདེབས་
དགོས་པ་ཡིན་ཏེ། ཡེ་ཐིག་དེ་ལས་ཐིག་བྱིན་གྱིས་རློབ་བྱེད་ཡིན་པའི་
ཕྱིར་ཏེ། དཔེར་ན་དམ་ཚིག་པ་དང་ཡེ་ཤེས་པ་བཞིན་ཡིན་པའི་ཕྱིར།
དེ་དག་གི་སྒྲ་དོན་ཡོད་དེ་ངོ་བོ་ཡེ་ཤེས་ལྔའི་རང་བཞིན་ཡིན་པ་ལ་རྣམ་

པ་ཁ་དོག་སྣ་ལྔའི་སྐུད་པ་དང་། ལས་ཐམས་ཅད་པའི་ལྷའི་ངོ་བོར་བསྐྱེད་
པའི་ཐིག་སྐུད་ཡིན་པས་ན་དེ་ལྟར་བརྗོད་པའི་ཕྱིར། །
གསུམ་པ་བུམ་པ་སྟགོན་ནི། གསུམ་པར་བུམ་པའི་ཚད་གྲངས་སོགས་
གཉིས་ལ། ཚད་དང་རྫས་སོགས་སྔགས་རིམ་ལས་ཤེས་པར་བྱ་ཞིང་། གྲངས་
ནི་རྒྱས་པ་ལ་ལྷ་གྲངས་དང་མཉམ་པའམ། འབྲིང་གཙོ་བོ་དང་ཕྱོགས་བཞིའི་
ལྷ་ལ་ལྔ། བསྡུ་ན་རྣམ་བུམ་དང་ལས་བུམ་གཉིས་སོ། དེ་རྣམས་སྒྲུབ་པའི་
དགོས་པ་ཡོད་དེ། རྣམ་བུམ་ནི་དབང་གི་ཚེ་ཆུ་དབང་མང་དུ་བསྐུར་དགོས་
པའི་ཆེད་དང་། ལས་བུམ་ནི་དཀྱིལ་འཁོར་དང་བདག་དང་སློབ་མ་སོགས་
ལ་བསང་གཏོར་གྱི་ཆེད་དུ་ཡིན་པའི་ཕྱིར། བུམ་པ་འགོད་ཚུལ་དང་སྒྲུབ་
ཚུལ་རྫོགས་པར་ཆོ་གའི་ཡན་ལག་མ་ཉམས་པར་བྱའོ།
བཞི་པ་ལྷ་ལ་གསོལ་བ་འདེབས་པ་ནི། བཞི་པ་སྟ་གོན་སོགས་དྲུག་
ལ། རྡོ་རྗེ་སློབ་དཔོན་གྱིས་སླར་ཡང་སྟ་གོན་གྱི་ལྷ་ལ་མཆོད་པ་བྱས་ཏེ།
སྤྱོད་ལམ་དང་ལྡན་པས། བཅོམ་ལྡན་ཆེ་གེ་རྡོ་རྗེ་མཆོག ཅེས་སོགས་
ཀྱི་དོན་མངོན་དུ་བྱས་ཏེ་ལན་གསུམ་གསོལ་བ་འདེབས་པའོ། དཀྱིལ་
འཁོར་བྲི་ཐིག་དང་ས་བརྟག་བསླང་སོགས་ཤེས་པ་ཤིན་ཏུ་གཅེས་ཏེ།
སྔགས་ལ་ཞུགས་པ་ཀུན་གྱིས་ཐོག་མར་དཀྱིལ་འཁོར་དུ་ཞུགས་ནས་

དབང་གི་སྣོད་རུང་དུ་བསྒྲུབ། བར་དུ་བདེ་སྟོང་གི་ཡེ་ཤེས་དཀྱིལ་འཁོར་
གྱི་རྣམ་པར་ཤར་བ་ལྟར་ལམ་མཚན་བཅས་དང་མཚན་མེད་རིམ་གཉིས་
བསྒོམས་པ་ལས། མཐར་རྟེན་དང་བརྟེན་པའི་དཀྱིལ་འཁོར་དེ་དང་དེའི་
རྣམ་པར་འཚང་རྒྱ་དགོས་པའི་ཕྱིར། །
ལྔ་པ་སློབ་མ་སྟ་གོན་ནི། ལྔ་པར་ཀུན་སློང་བཅོས་ཤིང་ནང་དབང་
བསྐུར། ཞེས་སོགས་བརྒྱད་ལ། བླ་མས་སློབ་མ་ལ་ཁྲུས་དང་ཀུན་སྤྱོད་
སོགས་བསྟན་ནས་ཁྱེད་ཅག་དབང་གི་དགོས་པ་ནི་མངོན་མཐོ་ཙམ་མ་ཡིན་
པར། ངེས་ལེགས་སྐུ་གསུམ་ཐོབ་པའི་ཕྱིར་དུ་དཀྱིལ་འཁོར་དུ་འཇུག་པར་
བྱའོ་སྙམ་པའི་ཀུན་སློང་བཅོས་ཚུལ་བརྡ་ལེགས་པར་སྤྲད་ནས་ནང་དབང་
བསྐུར་བ་ནི། བླ་མ་དང་གཙོ་བོ་ཐ་མི་དད་པའི་ཧཱུཾ་གི་འོད་ཟེར་གྱིས་སློབ་མ་
དྲངས་པ་ཞལ་དུ་ཞུགས། རྡོ་རྗེའི་ལམ་ནས་ཡུམ་གྱི་པདྨར་ཕྱུང་བ་སྐབས་
གང་ཡིན་གྱི་ལྷར་བསྐྱེད། དབང་ལྷ་སྤྱན་དྲངས་པ་རྣམས་ཆགས་པ་ཆེན་
པོའི་མེས་ཞུ་བའི་སེམས་ཀྱིས་དབང་བསྐུར་བར་བསྒོམས་ནས་ཤར་སྒོར་བཞག
སྐྱེ་རྒ་འཆི་བ་སོགས་ཀྱིས་གསོལ་བ་བཏབ། སྐྱབས་སེམས་སྔོན་དུ་འགྲོ་བའི་
ཐུན་མོང་དང་ཐུན་མོང་མ་ཡིན་པའི་སྡོམ་པ་འཛིན་དུ་འཇུག སྒོ་གསུམ་བྱིན་
གྱིས་བརླབས། སོ་ཤིང་འདོར་བས་ལས་གང་འགྲུབ་བརྟག འཁྱིལ་བའི་

སྔགས་ཀྱིས་ཁྱོར་ཆུ་བླུད། འཇིག་རྟེན་ན་ནི་ཀུན་མཁྱེན་རྣམས། སོགས་
ཀྱིས་སྤྲོ་བ་བསྐྱེད། ཀུ་ཤ་དང་སྲུང་སྐུད་བྱིན་ནས་རྨི་ལམ་བརྟག་པར་གདམས་
པ་རྣམས་སོ། སྐབས་འདིར་སྔགས་སྡོམ་འཛིན་པ་དང་མི་འཛིན་པའི་ལུགས་
གཉིས་ལས་འཛིན་པར་འདོད་ན། སློབ་དཔོན་གྱིས་བདག་འཇུག་བླངས་ཏེ་
རང་སྡོམ་ལྡན་དུ་བྱས་ནས་སློབ་མ་ལ་སྡོམ་པ་འབོགས་པ་འཐད་པར་རྒྱ་བོད་ཀྱི་
གཞུང་རྣམས་སུ་གསུངས་སོ།
གསུམ་པ་དབང་བསྐུར་བའི་རིམ་པ་དངོས་གཞིའི་ཆོ་ག་ལ་གསུམ། ཡེ་
ཐིག་གདབ་ཅིང་ཚོན་བཀྱེ་བ། བུམ་པ་དགོད་ཅིང་དཀྱིལ་འཁོར་བརྒྱུན་
པ། བསྒྲུབ་ཅིང་མཆོད་ནས་དབང་བསྐུར་བའོ། དང་པོ་ནི། དངོས་གཞིར་
ཡེ་ཐིག་གདབ་ཅིང་ཚོན་བཀྱེ་བ། ཞེས་རྐང་པ་གཅིག་ལ། ཡེ་ཤེས་ཀྱི་ཐིག་
སྐུད་དེ་ལ་རྣམ་སྣང་ལ་སོགས་པ་བསྐུལ་ནས་བསྟིམ། མེ་ཏོག་སོགས་ཀྱིས་
མཆོད་པ་དང་འབྲུ་གསུམ་གྱིས་ལྷག་གནས་དང་། ཡེ་ཐིག་བཏབ་ནས་
གཤེགས་གསོལ་བྱ་བ་སོགས་སོ། དེ་ནས་ཆོ་ག་ལྟར་རྡུལ་ཚོན་ཁ་དོག་སྣ་
ལྔ་འགྱེད་པའི་ཚུལ་ཤིན་ཏུ་དྲང་ཞིང་སྦོམ་ཕྲ་དང་མཐོ་དམའ་སོགས་ཀྱི་སྐྱོན་
དང་བྲལ་བ་ལ་དངོས་གྲུབ་མྱུར་བར་གསུངས་པ་ལྟར་གདན་གྱི་བར་རྫོགས་
པར་བྱས། བརྟེན་པ་ལྷ་འགོད་ཚུལ་ལ། ས་བོན། ཕྱག་མཚན། འབུར་སྐུ་

རྣམས་ཇི་ལྟར་ནུས་པ་དང་མཐུན་པར་བྱས་ཏེ་སྲུང་འཁོར་གྱི་དབུས་སུ་གཞལ་
ཡས་ཁང་གི་རྣམ་པར་སྐད་ཅིག་གིས་རབ་ཏུ་བརྟན་པར་མོས་པ་བྱ་བའོ།
གཉིས་པ་ནི། བུམ་པ་དགོད་ཅིང་དཀྱིལ་འཁོར་བརྒྱན་པ་དང་། ཞེས་
རྐང་པ་གཅིག་ལ། བུམ་པ་འགོད་ཚུལ་ལ་རྒྱ་གར་མཁས་པའི་བཞེད་ཚུལ་
མང་ཡང་། སྔགས་རིམ་ལས། འཇམ་རྡོ ར་ལ་ཤར་སྒོའི་ཐད་ཀའི་གནས་
ལས་ཅུང་ཟད་ཀྱི་གཡས་སུ་གཙོ་བོའི་བུམ་པ་དང་། དེ་ནས་གཡས་སུ་
འཁོར་བ་དང་། དཱ་རི་ཀ་པས་བུམ་པ་བཅུ་བྱས་ན་གཙོ་བོའི་བུམ་པ་དང་
རྣམ་བུམ་ཤར་སྒོའི་གཡས་གཡོན་དང་གཞན་བརྒྱད་སྒོ་དང་མཚམས་སུ་
འགོད་དེ་འདིའི་རིགས་པ་མང་པོ་ལ་སྦྱར་སླའོ་ཞེས་སྔགས་རིམ་ལས་
གསུངས་སོ། དེ་ནས་གདུགས་དང་རྒྱལ་མཚན་དང་བ་དན་ལ་སོགས་
པས་དཀྱིལ་འཁོར་བརྒྱན་པར་བྱ་བའོ།
གསུམ་པ་ལ་གཉིས། དཀྱིལ་འཁོར་བསྒྲུབ་ཅིང་མཆོད་པ་དང་། སློབ་
མར་དབང་བསྐུར་བའོ། དང་པོ་ནི། བསྒྲུབ་ཅིང་མཆོད་ནས་སོགས་བཅོ་
བརྒྱད་ཀྱི་ཚུལ་ལ། ལུ་བ་པ་དང་། ཀླུ་བྱང་དང་། དཀྱིལ་ཆོག་རྡོ་རྗེ་ཕྲེང་
བ། དཔལ་འཛིན་སོགས་ཀྱིས་བདག་མདུན་ཐ་མི་དད་དང་། ས་ར་ཧ་པ་
དང་། དཱ་རི་ཀ་པས་བདག་མདུན་ཐ་དད་པའི་ཚུལ་གཉིས་ལ་རྗེ་རྒྱལ་བ་གཉིས་

པས། བདག་མདུན་ཐ་དད་བྱེད་ན་དཀྱིལ་འཁོར་སྒྲུབ་པའི་སྔོན་དུ་སྒྲུབ་ཐབས་
བཞིན་དུ་ལྷའི་རྣལ་འབྱོར་དགོས་ལ་ཐ་མི་དད་བྱེད་ན་ལྷའི་རྣལ་འབྱོར་སོ་སོར་
མི་དགོས་སོ་ཞེས་གསུངས་པ་ལྟར་རང་ཉིད་བདག་བསྐྱེད་ཟུར་དུ་མི་སྒོམ་པར་
མདུན་བསྐྱེད་ཀྱི་དཀྱིལ་འཁོར་གྱི་དབུས་སུ་འདུག་པར་མོས་ནས་བདག་མདུན་
གཉིས་ཆོ་ག་གཅིག་གིས་དཀྱུས་གཅིག་ལ་སྒྲུབ་ཅིང་གཉིས་ཀའི་ང་རྒྱལ་འཇོག་
པ་བདག་མདུན་དང་འཇུག་པ་གཉིས་ཀ་ཐ་མི་དད་དེ་འཇིགས་བྱེད་བཞིན་ནོ།
དེ་གཉིས་ཆོ་ག་སོ་སོར་བསྒྲུབས་ནས་མདུན་བསྐྱེད་ཀྱི་གཙོ་བོའི་ང་རྒྱལ་འཛིན་
པ་ནི། བདག་མདུན་ཐ་མི་དད་དང་། འཇུག་པ་ཐ་དད་དེ་འདུས་པ་འཕགས་
ལུགས་བཞིན་ནོ། བདག་མདུན་རིམ་པར་བསྒྲུབས་ནས་མདུན་བསྐྱེད་ཀྱི་
ང་རྒྱལ་མི་འཛིན་པ་ནི། བདག་མདུན་དང་འཇུག་པ་གཉིས་ཀ་ཐ་དད་དེ།
བདེ་མཆོག་དང་དུས་འཁོར་སོགས་ལ་དཱ་རི་ཀ་པས་བཞེད་དོ། ལྭ་བ་པ་སོགས་
མང་པོས་མདུན་བསྐྱེད་གཙོ་བོའི་ང་རྒྱལ་འཛིན་པ་ཐ་མི་དད་དུ་གསུངས་པ་
ཡོད་དོ། དེ་ལྟར་བསྒྲུབས་ནས་སོ་སོའི་ཡེ་ཤེས་པ་དང་། སྟ་གོན་གྱི་ལྷ་ནམ་
མཁར་བཞུགས་པ་ཅི་རིགས་དམ་ཚིག་པ་ལ་བསྟིམ་པའམ་བསྟེན་པ་ལ་བཞེད་
ཚུལ་མང་དུ་ཡོད་དེ། དཱ་རི་ཀ་པ་དྲུག་བསྲེས། ས་ར་ཧ་བཞི་བསྲེས། ཕྲེང་
བ་ལྔ་བསྲེས། ལུ་བ་པ་དང་དཔལ་འཛིན་གཉིས་བསྲེས་བཞེད་ཅིང་དབང་

བསྐུར་དང་རྒྱས་བཏབ་སྤྱི་ལྟར་རོ། དཀྱིལ་འཁོར་མཆོད་པ་ལ། ཉེར་སྤྱོད་
འདོད་ཡོན་སོགས་ཕྱི་བུམ་དབང་དང་འབྲེལ་བའི་མཆོད་པ། ཤ་ལྔ་བདུད་
རྩི་ལྔ་སོགས་ནང་གསང་དབང་དང་འབྲེལ་བའི་མཆོད་པ། ནང་གི་ཉེར་སྤྱོད་
འདོད་ཡོན་སྙོམས་འཇུག་གི་བདེ་ཆེན་རྣམས་ཤེར་དབང་དང་འབྲེལ་བའི་
མཆོད་པ། བདེ་བས་སྟོང་པ་ངེས་པའི་བདེ་སྟོང་དབྱེར་མེད་ཀྱི་མཆོད་པ་
དེ་ཁོ་ན་ཉིད་ཀྱི་མཆོད་པ་སྟེ། དེ་རྣམས་ཕུལ་བས་ཐུགས་རྒྱུད་ལ་ཟག་མེད་
ཀྱི་བདེ་བ་རྒྱས་པ་ནི་མཆོད་པའི་ངོ་བོའོ། འདིར་བསྐྱེད་རིམ་དང་རྫོགས་
རིམ་གྱི་སྣོད་རུང་དུ་བྱེད་པའི་དབང་གང་དུ་བསྐུར་བའི་དཀྱིལ་འཁོར་གཉིས་
ལས་དང་པོ་ལ། རས་བྲིས། རྡུལ་ཚོན། བསམ་གཏན། ལུས་དཀྱིལ་
དང་བཞི། གཉིས་པ་ལ་བྷ་གའི་དང་། ཀུན་རྫོབ་བྱང་སེམས་ཀྱི་དང་། དོན་
དམ་བྱང་སེམས་ཀྱི་དཀྱིལ་འཁོར་གྱི་ཐ་སྙད་དང་གསུམ་ཡོད་ལ། དང་པོ་
གཉིས་སྒྲུབ་ཚུལ་བཤད་ཟིན་ལ། བསམ་གཏན་གྱི་དཀྱིལ་འཁོར་ནི་སློབ་དཔོན་
ལྷའི་རྣལ་འབྱོར་ཤིན་ཏུ་བརྟན་པ་དང་། སློབ་མ་དབང་པོ་ཤིན་ཏུ་རྣོ་ཞིང་
ཡོ་བྱད་མི་རྙེད་པའི་དཔོན་སློབ་བྱེ་བྲག་པ་དམིགས་བསལ་དུ་གསུངས་སོ། དེ་
སྒྲུབ་ཚུལ་བདག་བསྐྱེད་སྒོམ་པ་བཞིན་ནོ། ལུས་དཀྱིལ་སྒྲུབ་གཞི་དྲིལ་བུ་པས་
བཞེད་པ་ལྟར་སྒྲུབ་པ་པོའི་ལུས་ཡིན་ལ། དེ་ཡང་རྡོ་རྗེ་སློབ་དཔོན་གྱི་ལུས་སྒྲུབ་

གཞིར་བྱས། ཆོ་ག་ལྟར་རྟེན་དང་བརྟེན་པའི་དཀྱིལ་འཁོར་བསྐྱེད་དེ་བསྒྲུབས་
ནས་སློབ་མ་དེར་བཅུག་ནས་དབང་བསྐུར་བ་ཡིན་ལ། རང་ཉིད་གཙོ་བོ་ལས་
ཕྱིའི་ལྷར་བསྒོམས་ནས་དེར་འཇུག་པ་ཡིན་ནོ། འཇིགས་བྱེད་དང་དུས་འཁོར་
ལ་ལུས་དཀྱིལ་མེད་ལ། གསང་འདུས་ལ་ལུས་དཀྱིལ་ཡོད་ཀྱང་། དེར་དབང་
བསྐུར་བ་མེད། འདི་བདེ་མཆོག་དྲིལ་བུ་ལུགས་ཡིན་པར་གསུངས་སོ། །
གཉིས་པ་དབང་བསྐུར་བ་ལ་གཉིས། རང་ཉིད་ཞུགས་ཤིང་དངོས་གྲུབ་
ཞུ་ཞིང་བདེན་པས་བྱིན་རླབས་བྱ་བ་དང་། གཞན་ལ་དབང་བསྐུར་བའི་
ཆོ་གའོ། དང་པོ་ནི། དབང་བསྐུར་བ་ལ་ཐོག་མར་ཞེས་སོགས་གསུམ་
ལ། ཐོག་མར་སློབ་དཔོན་རང་ཉིད་དཀྱིལ་འཁོར་དུ་ཞུགས། སྔགས་བརྗོད་
པ་དང་བསྐོར་བ་དང་མེ་ཏོག་འཐོར་བ་སོགས་སྔོན་དུ་བཏང་ནས་བླ་མ་དང་
གཙོ་བོ་ཐ་མི་དད་པ་ལ་དབང་རྫོགས་པར་བླངས་ཏེ་དབང་བསྐུར་བའི་གཞུང་
བ་གསོལ་བས་དེ་ལྟར་གྱིས་ཤིག་ཅེས་གསུངས་པར་བསམ། དེ་ནས་ནམ་
མཁའ་སྐྱེངས་ཞེས་སོགས་དང་། བདེན་པ་གང་གིས་ཞེས་སོགས་ཀྱིས་དངོས་
གྲུབ་ཞུ་བ་དང་བྱིན་རླབས་བྱའོ།
གཉིས་པ་ལ་གསུམ། སློབ་མ་ལ་དབང་བསྐུར་བ་སྣོད་རུང་གི་ཆོ་ག
དབང་གི་རྣམ་བཞག་རྒྱུས་པར་བཤད་པ། ལྷ་ལ་དབང་བསྐུར་བ་སོགས་

བཞི་གཞན་ལ་ཞལ་འཕངས་པའོ། དང་པོ་ནི། དེ་ནས་སློབ་མ་གཞུག་
པའི་རིམ་པ་རྣམས། ཞེས་སོགས་གཉིས་ལ། དང་པོ་ཡོལ་བའི་ཕྱི་འཇུག་
ལ་ཆས་སུ་ཞུགས་པ་སོགས་ལྔ་དང་། ནང་ཞུགས་ཀྱི་སྐོར་ལ་བཅུ་གཅིག་
ཡོད་པ་ཡི་གེ་མངས་པས་མ་བྲིས་ལ། འདི་སྐོར་ལ་རྗེ་ཉིད་ཀྱིས་ཞིབ་དཔྱོད་
མཛད་པ་ནི་འདི་ལྟ་སྟེ། ཕྱི་ནང་གི་དཀྱིལ་འཁོར་དུ་ཞུགས་པ་གཉིས་དང་།
ཡེ་ཤེས་པ་ཕབ་པ་དངགསུམ་གྱིས་ལྷ་རྣམས་དང་སྐལ་མཉམ་དུ་བྱས་པ་ཡིན་
ཀྱང་ཁྱད་པར་ནི་སྔ་མ་ཕྱིའི་སྐལ་མཉམ་དང་། ཕྱི་མ་ནང་གི་སྐལ་མཉམ་
ཡིན་ལ་ཞེས་དང་། སྐལ་མཉམ་བྱས་ཀྱང་ད་དུང་དབང་བསྐུར་དུ་རུང་མི་
རུང་བརྟག་དགོས་པ་དང་། རུང་བ་ལ་ཡང་ལྷ་གང་དང་། དེའི་རིགས་
ཀྱི་དངོས་གྲུབ་གང་འགྲུབ་དང་། ཡུན་ཇི་ཙམ་གྱིས་འགྲུབ་དང་། དེ་དག་
གི་དོན་དུ་གང་སྣང་དྲིས་ནས་མེ་ཏོག་འདོར་བའི་སྐོར་རྣམས་ནི་སྐབས་འདིའི་
དགོས་པ་ཡིན་ལ་ཞེས་དང་། སྔར་རྨི་ལམ་དང་སློབ་མ་སྟ་གོན་གྱི་སྐབས་
སུ་བརྟགས་ཟིན་པས་འདིར་བརྟག་ཅི་དགོས་སྙམ་ན་སྐྱོན་མེད་དེ། བརྟག་
པ་དང་པོ་བར་ཆད་ཡོད་མེད་དང་། ཕྱི་མ་དཔོན་སློབ་གཉིས་ཀའི་མཚན་
ཉིད་བརྟག་པ་ཡིན་ལ། མཚན་ཉིད་ཚང་ཡང་བར་ཆད་ཡོད་མེད་མི་འགལ་
བ་དང་ཞེས་དང་། བར་ཆད་མེད་ལ་མཚན་ཉིད་ཚང་ཡང་དབང་བསྐུར་

བའི་ངེས་པ་མེད་པས་མེ་ཏོག་འདོར་བས་བརྟགས་པ་བྱས་པ་ཡིན་ནོ། ཞེས་
གསུངས་སོ། དེ་ལྟ་བུའི་རིམ་པ་སྔོན་དུ་བཏང་ནས་དབང་བཞི་རྫོགས་པར་
བསྐུར་བ་ཡིན་ནོ།
གཉིས་པ་རྒྱས་པར་བཤད་པ་ལ། དབང་ལ་སྨིན་བྱེད་རྒྱུ་དང་གྲོལ་བྱེད་
ལམ། ཞེས་སོགས་ཉེར་ལྔ་ལ། བློ་ལ་འཆར་སླ་ཕྱིར། གང་ཞིག་བསྐུར་
རྒྱའི་དབང་ངོས་བཟུང་བ། སློབ་དཔོན་གང་གིས་ཇི་ལྟར་བསྐུར་བ། སློབ་
མ་གང་ལ། དཀྱིལ་འཁོར་གང་དུ། གོང་འོག་གི་དབྱེ་བའི་གྲངས་ཅི་ཙམ་
དང་། དབང་གི་གོ་རིམ་དང་། བྱེད་ལས་དང་བདུན་གྱིས་བཤད་པ་ལ།
དང་པོ། དབང་ལ་སྨིན་བྱེད་རྒྱུའི་དབང་། གྲོལ་བྱེད་ལམ་གྱི་དབང་། གྲོལ་
པ་འབྲས་བུའི་དབང་ངོ་། སྔགས་ལམ་ཉན་བསམ་སྒོམ་གསུམ་དང་དངོས་
གྲུབ་སྒྲུབ་པ་ལ་དབང་བར་བྱེད་ཅིང་སྔགས་ཀྱི་འཇུག་སྒོར་གྱུར་པའི་ཡོན་ཏན་
དེ། སྨིན་བྱེད་དབང་གི་ངོ་བོའོ། གཉིས་པ་ནི། དེ་ཉིད་བཅུ་ཟུང་གི་ཡོན་
ཏན་དང་ལྡན་པའི་སློབ་དཔོན་དཀྱིལ་འཁོར་དུ་ཞུགས། དབང་བླངས་ནས་
སྒྲུབ་པའི་དཀྱིལ་འཁོར་བ་རྣམས་ལ་སློབ་མ་ལ་དབང་བསྐུར་བའི་དོན་དུ་
ཐུགས་དགོངས་གཏད་པར་གསོལ་བ་བཏབ་པ་ལྟར་ལྷ་རྣམས་ཀྱིས་དབང་
བསྐུར་བའི་དགོངས་པ་མཛད་ནས་བཞུགས་པས་དབང་བསྐུར་བའི་བྱེད་པ་

པོ་ལ་བླ་མ་དང་དཀྱིལ་འཁོར་གྱི་ལྷ་གཉིས་ཡོད་དོ། དེ་དག་གིས་བུམ་པ་བཟུང་
ནས་བྱ་བ་བྱེད་པ་མ་ཡིན་ལ། སློབ་མས་དེ་ལྟར་སྒོམ་པ་ཡང་མ་ཡིན་ནོ།
དེས་ན་གསར་དུ་སྤྱན་དྲངས་པའི་དབང་ལྷ་སྤྱན་མ་སོགས་རིག་མ་རྣམས་ཀྱིས་
རང་གི་སྟེང་ཕྱོགས་སུ་བདུད་རྩིས་གང་བའི་བུམ་པ་བཟུང་། མཆོད་རྫས་
ཐོགས། ཤིས་པ་བརྗོད་ནས་བུམ་ཆུས་དབང་བསྐུར་བ་ན། དངོས་སུ་བླ་
མས་བུམ་པ་མགོར་བཞག་ནས་དབང་བསྐུར་བ་ཡིན་ནོ། གསུམ་པ་ནི། ཕྱི་
དང་ནང་དུ་གཞུག་པའི་རིམ་པ་རྣམས་སྔོན་དུ་བཏང་བའི་སློབ་མ་ལའོ། བཞི་
པ་ནི། རས་བྲིས་དང་རྡུལ་ཚོན་གྱི་དཀྱིལ་འཁོར་ཅི་རིགས་སོ། ལྔ་པ་ནི།
རྒྱུད་སྡེ་འོག་མར་ཆུ་ཅོད་པན་རྡོ་རྗེ་དྲིལ་བུ་མིང་གི་དབང་རྣམས་བསྐུར་བའི་
ཚུལ་ནི་ལྷ་དེ་དག་གི་སྐུ་ལས་བདུད་རྩི་བབས་པ་བུམ་ཆུ་དང་དབྱེར་མེད་དུ་
བྱས་ནས་བསྐུར་བའི་ཚུལ་རང་རང་གི་དབང་ཆོག་རྣམས་སུ་གསལ་བས་
མ་བྲིས་སོ། འདིར་རྩ་བའི་སྒྲས་ཟིན་ལྟར་བླ་མེད་ཀྱི་རྒྱུའི་བུམ་དབང་ནི་གཙོ་
བོ་ལུས་ཀྱི་དྲི་མ་རགས་པ་རྣམས་སྦྱང་ཞིང་ལམ་བསྐྱེད་རིམ་སྒོམ་པ་ལ་དབང་
བ་དང་། འབྲས་བུ་སྐུ་རྡོ་རྗེའི་ལག་རྗེས་འཇོག་པའི་ཡོན་ཏན་དེ་རྒྱུའི་བུམ་
དབང་གི་ངོ་བོའོ། དབྱེ་ན་མང་དུ་ཡོད་དེ། ཐུན་མོང་བ་རིག་པའི་དབང་
ལྔ་དང་། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་མཐའ་བརྟན་དང་

བཅས་པ་དང་བུམ་དབང་དགུ་དང་བཅུ་གཅིག་སོགས་ཡོད་པའི་ཕྱིར། རིག་
པའི་དབང་ལྔ་ཇི་ལྟར་བསྐུར་བའི་ཚུལ་ཡོད་དེ། རིམ་པ་ལྟར་སློབ་མ་མི་བསྐྱོད་
པ་དང་། རིན་འབྱུང་དང་། འོད་དཔག་མེད་དང་། དོན་གྲུབ་དང་། རྣམ་
སྣང་དུ་བསྐྱེད་པ་ལ། དབང་རྫས་རིམ་པར་བུམ་ཆུ་དང་། ཅོད་པན་དང་
། རྡོ་རྗེ་དང༌། དྲིལ་བུ་རྣམས་མི་བསྐྱོད་པ་དང་། རིན་འབྱུང་དང༌། འོད་
དཔག་མེད་དང་། དོན་གྲུབ་ཏུ་བསྐྱེད་པ་ཞུ་བ་ལས་བྱུང་བའི་བུམ་ཆུ་བཞི་
དང་། མིང་གི་དབང་སྟེ་རྒྱུའི་དབང་ལྔ་བསྐུར་བས། རིམ་པར་རྣམ་ཤེས་
ཀྱི་ཕུང་པོ། ཚོར་བའི་ཕུང་པོ། འདུ་ཤེས་དང་། འདུ་བྱེད་དང་། གཟུགས་
ཕུང་ལྔ་གནས་བསྒྱུར། ཞེ་སྡང་། ང་རྒྱལ། འདོད་ཆགས། ཕྲག་དོག
གཏི་མུག་བཅས་དྲི་མ་ལྔ་སྦྱངས་པ་ལས། འབྲས་བུ་ཆོས་དབྱིངས་ཡེ་ཤེས།
མཉམ་ཉིད་ཡེ་ཤེས། སོར་རྟོག་ཡེ་ཤེས། བྱ་གྲུབ་ཡེ་ཤེས། མེ་ལོང་ཡེ་
ཤེས་ཏེ་གྲོལ་བ་འབྲས་བུའི་དབང་ལྔ་མངོན་དུ་བྱས། ལྷ་དེ་དང་དེའི་རིགས་
ཀྱི་དངོས་གྲུབ་སྒྲུབ་པ་ལ་དབང་བར་བྱས་པ་དེ་དག་རིག་པའི་དབང་ལྔར་རིམ་
པར་འཇོག་གོ དེ་ལྟར་དུ་བྱ་ཡི། ཆུ་ཅོད་པན་རྡོ་རྗེ་དྲིལ་བུ་མིང་བཏགས་
པ་རྣམས་དབང་མིན་ཏེ། སྔགས་རིམ་ལས། དེ་རྣམས་དབང་ལྔའི་རྒྱུ་ཡིན་
གྱི་ངོ་བོ་མ་ཡིན་ནོ། དེས་གཞན་བཞི་དང་འཕྲེང་དབང་རྣམས་ལ་རིགས་

པ་སྦྱོར་རོ་ཞེས་གསུངས་པའི་ཕྱིར། མིག་ཐུར་དང་མེ་ལོང་གི་དབང་གིས་
རིམ་པར་མ་རིག་པའི་མིང་ཐོག་དང་བྲལ་བ་དང་། གཟུགས་བརྙན་བཞིན་
དུ་ཆོས་རྣམས་རང་བཞིན་གྱིས་མེད་པ་དོན་སྤྱིའི་ཚུལ་གྱིས་རྟོགས་སུ་གཞུག་
པའོ། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་གི་ངོ་བོ་ནི། རང་རང་
གི་མཚོན་དོན་དྲན་པའི་སྒོ་ནས་ཆ་ཚད་དང་ལྡན་པའི་རྡོ་དྲིལ་འཛིན་པའི་དམ་
ཚིག་གཉིས་དང་། རང་རྡོར་སེམས་ཡབ་ཡུམ་ཕན་ཚུན་འཁྱུད་པའི་བདེ་
བས་སྟོང་པ་ངེས་པའི་བདེ་སྟོང་སྦྱོར་བ་ཕྱག་རྒྱའི་དམ་ཚིག་སྟེ། དེ་གསུམ་
སྦྱིན་པ་ལས་བྱུང་བའི་ཟབ་གསལ་གཉིས་མེད་ཀྱི་ཡེ་ཤེས་དེ་འཇོག་པའི་ཕྱིར།
བུམ་དབང་དགུ་ཡོད་དེ། དཀྱིལ་ཆོག་ཉི་ཤུ་པ་ལས། མེ་ཏོག་ཆུ་དང་ཅོད་
པན་དང་། །རྡོ་རྗེ་དྲིལ་བུ་མེ་ལོང་ཉིད། །མིང་དང་སློབ་དཔོན་རྗེས་སུ་གནང་།
ཞེས་པ་ལྟར་རོ། སློབ་དཔོན་གྱི་བུམ་དབང་བཅུ་གཅིག་ཡོད་དེ། རིག་པའི་
དབང་ལྔའི་སྟེང་དུ། སྔགས་ཀྱི་དབང་། ཕྱིར་མི་ལྡོག་པའི་དབང་། ལུང་
བསྟན་དབུགས་དབྱུང་གཅིག་ཏུ་བགྲང་། རྡོ་རྗེའི་བརྟུལ་ཞུགས། སྤྱོད་པའི་
བརྟུལ་ཞུགས། རྗེས་གནང་རྣམས་སུ་ཡོད་པའི་ཕྱིར། དེའི་སྟེང་དུ་དབང་
གོང་མ་གསུམ་སྟེ་བཅུ་གཅིག་པའི་རྣམ་བཞག་ཀྱང་ཡོད་པའི་ཕྱིར། དེ་དག་
གི་སྒྲ་དོན་ནི་དབང་ལྷ་རིག་མ་སོགས་ཀྱིས་བྱ་བ་བྱེད་པའམ་རིག་པ་ཡེ་ཤེས་

I
སྐྱེད་པས་ན་རིག་པའི་དབང་དང་། བུམ་པའི་ཆུའི་བྱ་(བའི་)རྗེས་སུ་འགྲོ་
བས་ན་བུམ་དབང་ཞེས་བཤད་པའི་ཕྱིར། རྫོགས་རིམ་སྒོམ་པའི་སྣོད་རུང་
གི་གསང་དབང་། ཤེར་དབང་དང་། ཚིག་གི་དབང་གསུམ། དབང་གསུམ་
གྱི་ངོ་བོ་ཡོད་དེ། རིམ་པར་གཙོ་བོ་ངག་གི་དྲི་མ་རགས་པ་དང་། ཡིད་ཀྱི་
དྲི་མ་རགས་པ་དང་། སྒོ་གསུམ་གྱི་དྲི་མ་ཕྲ་ཞིང་ཕྲ་བ་རྣམས་སྦྱོང་ཞིང་།
བདག་བྱིན་རླབས་སྒོམ་པ་དང་། དོན་དམ་འོད་གསལ་སྒོམ་པ་དང་། སློབ་
མའི་ཟུང་འཇུག་གསུམ་སྒོམ་པ་ལ་དབང་བར་བྱེད་ཅིང་། འབྲས་བུ་གསུང་
རྡོ་རྗེ་ལོངས་སྐུ་དང་། ཐུགས་རྡོ་རྗེ་ཆོས་སྐུ་དང་། སྐུ་ཐུགས་ཟུང་འཇུག་
གི་ངོ་བོ་ཉིད་སྐུ་འགྲུབ་པའི་ལག་རྗེས་འཇོག་པའི་ཡོན་ཏན་ཁྱད་པར་ཅན་དེ་
རྣམས་རིམ་པར་འཇོག་པའི་ཕྱིར། དབང་དེ་དག་ལ་སློབ་མའི་དབང་པོའི་
རིམ་པས་ཐོབ་ཚུལ་སོགས་ཅི་རིགས་པ་ཡོད་པས་དབང་གི་དབྱེ་བ་དུ་མ་ཡོད་
དོ། དྲུག་པ། དབང་གི་གོ་རིམ་ངེས་ཏེ། ཟུང་འཇུག་སྒོམ་པའི་སྣོད་རུང་
དུ་བྱེད་པའི་ཚིག་དབང་གི་སྔོན་དུ་འོད་གསལ་སྒོམ་པའི་སྣོད་རུང་དུ་ཤེར་དབང་
འགྲོ་དགོས་ཏེ། ཟུང་འཇུག་གི་སྔོན་དུ་འོད་གསལ་འགྲོ་དགོས་པའི་ཕྱིར།
ཤེར་དབང་གི་སྔོན་དུ་དབེན་གསུམ་སྒྱུ་ལུས་དང་བཅས་པའི་སྣོད་རུང་གི་
གསང་དབང་འགྲོ་དགོས་ཏེ། འོད་གསལ་གྱི་སྔོན་དུ་དབེན་གསུམ་སྒྱུ་ལུས་

དང་བཅས་པ་འགྲོ་དགོས་པའི་ཕྱིར། གསང་དབང་གི་སྔོན་དུ་བསྐྱེད་རིམ་
སྒོམ་པའི་སྣོད་རུང་གི་བུམ་དབང་འགྲོ་དགོས་ཏེ། དབེན་གསུམ་སྒྱུ་ལུས་
དང་བཅས་པའི་སྔོན་དུ་བསྐྱེད་རིམ་ཕྲ་རགས་མཐར་ཕྱིན་པ་འགྲོ་དགོས་པའི་
ཕྱིར། བུམ་དབང་གི་སྔོན་དུ་སློབ་མ་དཀྱིལ་འཁོར་དུ་འཇུག་པ་འགྲོ་དགོས་
ཏེ། གསང་ཚིག་སྒྲོག་པ་ལ་སློབ་མ་དཀྱིལ་འཁོར་དུ་བཅུག་ནས་ལྷ་རྣམས་
དང་སྐལ་བ་མཉམ་པར་བྱེད་དགོས་པའི་ཕྱིར། དེའི་སྔོན་དུ་དཀྱིལ་འཁོར་
སྒྲུབ་མཆོད་འགྲོ་དགོས་ཏེ། སྒྲུབ་ཅིང་མཆོད་པའི་དཀྱིལ་འཁོར་དེར་སློབ་
མ་འཇུག་དགོས་པའི་ཕྱིར། དེ་ལྟ་བུའི་དཀྱིལ་འཁོར་གྱི་སྔོན་དུ་དཀྱིལ་འཁོར་
ཚོན་གྱིས་བྲིས་པ་དེ་འགྲོ་དགོས་ཏེ། དེར་དམ་ཚིག་པ་བསྐྱེད་ནས་ཡེ་ཤེས་
པ་བསྟིམ་དགོས་པའི་ཕྱིར། དེའི་སྔོན་དུ་ཐིག་འདེབས་དགོས་ཏེ། དེ་མ་
བཏབ་ན་ཚོན་( བཀྱེ་) སའི་གནས་མི་ཤེས་པའི་ཕྱིར། ཐིག་ལ་དང་པོ་ལས་
ཐིག་བཏབ་ནས་དེ་རྗེས་ཡེ་ཐིག་འདེབས་དགོས་ཏེ། དེ་ལས་ཐིག་བྱིན་གྱིས་
རློབ་བྱེད་ཡིན་པའི་ཕྱིར། བདུན་པ། བྱེད་ལས་ཡོད་དེ། འཕྲེང་དབང་
གིས་མེ་ཏོག་གང་ལ་བབས་པའི་རིགས་ཀྱི་ནུས་པ་འཇོག ཆུ་དབང་གིས་དེ་
ལ་སྒྲིབ་བྱེད་ཀྱི་དྲི་མ་འཁྲུད། ཅོད་པན་གྱིས་གཙུག་ཏོར་གྱི་ནུས་པ་འཇོག
རྡོར་དབང་གིས་བདེ་སྟོང་གཉིས་མེད་ཀྱི་ཡེ་ཤེས་ཀྱི་ནུས་པ་འཇོག དྲིལ་དབང་

གིས་ཆོས་འཁོར་བསྐོར་བའི་ནུས་པ་འཇོག མིང་དབང་གིས་འབྲས་བུའི་
མཚན་གྱི་ནུས་པ་འཇོག སློབ་དཔོན་གྱི་དབང་གིས་སྟོན་པ་རྡོ་རྗེ་འཆང་གི་
རྒྱལ་སྲིད་ལ་དབང་བར་བྱེད། གསང་དབང་གིས་ཞིང་ས་བཟང་པོར་ཆུ་
ལུད་དྲངས་པ་བཞིན་རྩ་རླུང་ལས་རུང་དུ་བྱེད། ཤེར་དབང་གིས་འོད་གསལ་
མཚོན་པར་བྱེད། ཚིག་དབང་གིས་ཟུང་འཇུག་གོ་བར་བྱེད། མེ་ལོང་དང་
མིག་ཐུར་གྱིས་མངོན་ཤེས་འགྲུབ་པའི་ནུས་པ་འཇོག སྔགས་ཀྱི་རྗེས་གནང་
གིས་རིམ་པ་དང་པོའི་སྐབས་སུ་སྔགས་བཟླ་བ་ལ་དབང་ཐང( བའི་)དངོས་
གྲུབ་འགྲུབ་པར་བྱེད། འཁོར་ལོ་སོགས་ཀྱིས་ཆོས་འཁོར་བསྐོར་བ་དང་
ཆོས་ཀྱི་དུང་འབུད་པ་དང་། སྔགས་ཀྱི་རྒྱུད་འདོན་པ་དང་། བདུད་བཞི་
ལས་རྒྱལ་བའི་རྟེན་འབྲེལ་བསྒྲིགས། ལུང་བསྟན་གྱིས་སངས་རྒྱས་འདི་ཞེས་
པའི་ནུས་པ་འཇོག་གོ དེས་ན་དབང་གི་གནད་དོན་ཀུན་བསྡུ་ན་སྨིན་བྱེད་
རྒྱུ་གྲོལ་བྱེད་ལམ་གྲོལ་བ་འབྲས་བུའི་དབང་དང་གསུམ་གྱི་རྟོགས་པའི་ནང་
དུ་སྔགས་ཀྱི་ལམ་རྣམས་མ་ལུས་པ་འདུ་བ་ཡིན་ནོ། རྒྱུ་མཚན་དེའི་ཕྱིར་
ན་རྗེ་རྒྱལ་བ་གཉིས་པའི་སྔགས་རིམ་ཆེན་མོའི་ཕྱེད་དབང་གི་རྣམ་བཞག་དང་།
ཁྱད་པར་དཀྱིལ་འཁོར་བྲི་ཐིག་གི་རྣམ་བཞག་རྒྱ་གཞུང་ཁུངས་ཐུབ་ཡོད་དོ་
ཅོག་ལས་དྲི་མ་མེད་པའི་རིགས་པས་འདོར་ལེན་གྱི་སྒོ་ནས་ཆ་ཕྲ་མོ་ཙམ་ཡང་

མ་འཚུགས་པར་མཛད་པ་ནི་རྒྱུད་དགོངས་འགྲེལ་དང་བཅས་པ་ལས་མཚོན་
བྱ་ལམ། མཚོན་བྱེད་དཀྱིལ་འཁོར། ཇི་ལྟར་མཚོན་ཚུལ་རྣམས་གདམས་
ངག་ཏུ་ཤར་ཏེ་ཉམས་འོག་ཏུ་ཚུད་པའི་གསུང་དམར་རྗེན་དུ་ཐོན་པ་ཞིག་ཡིན་
འདུག་ནའང་། བདག་ལྟ་བུས་སྐབས་འདིའི་ས་བཅད་ཙམ་ལ་བལྟས་ནའང་།
མགོ་རྨོངས་པར་བྱེད་པ་ཙམ་ལས་མ་ཚོར་འདུག་གོ།
གསུམ་པ་ལྷ་ལ་དབང་བསྐུར་བ་སོགས་གཞན་ལ་ཞལ་འཕངས་པ་ནི།
ལྷ་ལ་དབང་བསྐུར་ཞེས་སོགས་དྲུག་ལ། དབང་ཆོག་ཕྱི་མ་ལ་ལྷ་ལ་དབང་
བསྐུར་བ་རབ་གནས་ཀྱི་ཆོ་ག་དང་། ཆོ་གའི་རིམ་པ་དབང་གི་ཡན་ལག་
ལྷ་ཚིམས་ཤིང་དངོས་གྲུབ་སྒྲུབ་པའི་སྦྱིན་སྲེག་དང་། ཉམས་ཆག་སྐོང་ཞིང་
མཁའ་འགྲོ་མཉེས་པའི་ཐབས་ཚོགས་འཁོར་དང་། ཆ་ལུགས་མི་ཉམས་
ཤིང་བཟུང་བའི་དམ་ཚིག་གི་ཡན་ལག་རྡོ་དྲིལ། དགང་གཟར་བླུག ཌ་
མ་རུ། ཀ་པཱ་ལ། ཁ་ཊཾ་ག་སོགས་ཚད་དང་འཆང་བའི་ཚུལ་རྣམས་སྔགས་
པའི་ཀུན་སྤྱོད་ཡོངས་སུ་དག་པའི་ཐབས་རྣམས་རྣལ་འབྱོར་རོལ་པའི་དགའ་
སྟོན་སོགས་ལས་ཤེས་པར་བྱ་ཞེས་སོ།
སྨྲས་པ། རྣམ་དག་དབང་གི་ཆུ་བོ་མ་དྲོས་མཚོས། །རྒྱུད་སྡེ་རྣམ་བཞིའི་
བྱིན་རླབས་རིན་ཆེན་བཞི། །དྲངས་ཏེ་མ་དག་དྲི་མ་ཀུན་བཀྲུས་ནས། །མཐར་

ཐུག་བྱང་ཆེན མཚོ་ཆེ་དང་འདྲེས། ཞེས་བྱའོ།
གཉིས་པ་དམ་ཚིག་དང་སྡོམ་པའི་རྣམ་བཞག་ནི། དེ་ལྟར་དབང་གིས་
ཞེས་སོགས་བདུན་ལ། སྣོད་རུང་དུ་བསྒྲུབས་ཙམ་མ་ཡིན་པར་དབང་
དུས་སུ་ཁས་བླངས་པའི་དམ་སྡོམ་དག་པ་མཆོག་ཐུན་གྱི་དངོས་གྲུབ་ཀུན་
གྱི་རྩ་བར་མཐོང་ནས་མིག་འབྲས་ལྟར་བསྲུང་བ་ལས་གཞན་དུ་ལམ་སྒོམ་
པ་ལ་བསྐལ་པར་འབད་ཀྱང་མི་འགྲུབ་པ་རྩ་ལྟུང་རྣམ་བཤད་སོགས་ལས་
ཤེས་པར་བྱས་ཏེ། རིགས་ལྔ་སྤྱིའི་རྩ་བའི་ལྟུང་བ་དང་སྦོམ་པོ་སྤོང་བ་
དང༌། སོ་སོའི་བཅུ་དགུ་དང་། སྲུང་བསྟེན་བཟའ་བའི་དམ་ཚིག་དང་།
སྡོམ་པ་གཉིས་ཀྱི་ཡན་ལག་གི་དམ་ཚིག་མཐའ་དག་རྣམ་པར་དག་བའི་
ཐབས་ལ་འབད་པར་བྱ་ཞེས་གསུངས།
གསུམ་པ་ལམ་ལ་སློབ་ཚུལ་ལ་གཉིས། རྗོད་བྱེད་རྒྱུད་ཀྱི་རྣམ་བཞག་
དང་། བརྗོད་བྱ་ལམ་གྱིས་བགྲོད་ཚུལ་ལོ། དང་པོ་ལ་གཉིས། ཕ་རྒྱུད་
དང་མ་རྒྱུད་ཀྱི་མཚན་ཉིད་བསྟན་པ་དང་། རྒྱུད་དོན་བཤད་ཐབས་ཀྱི་མན་
ངག་བསྟན་པའོ། དང་པོ་ནི། བླ་མེད་རྒྱུད་ཀུན་བདེ་སྟོང་དབྱེར་མེད་
ཀྱི། ཞེས་སོགས་བརྒྱད་ལ། བླ་མེད་ཀྱི་རྒྱུད་ཆོས་ཅན། ཁྱོད་ལ་གཉིས་
མེད་ཀྱི་རྒྱུད་ཅེས་བརྗོད་པའི་རྒྱུ་མཚན་ཡོད་དེ། ཐབས་ལྷན་སྐྱེས་ཀྱི་བདེ་

ཆེན་དང་། ཤེས་རབ་སྟོང་ཉིད་རྟོགས་པའི་ཡེ་ཤེས་གཉིས་དབྱེར་མེད་པའི་
ལམ་རྩལ་དུ་བཏོན་ནས་འཆད་པས་ན་དེ་ལྟར་བརྗོད་པའི་ཕྱིར། དེ་དང་རྣལ་
འབྱོར་གྱི་རྒྱུད་དོན་གཅིག་སྟེ། འདུས་པ་ཕྱི་མ་ལས། ཐབས་དང་ཤེས་
རབ་སྙོམས་འཇུག་པ། །རྣལ་འབྱོར་ཞེས་ནི་བཤད་པ་ཡིན། ཞེས་གསུངས་
པའི་ཕྱིར། བླ་མེད་ཀྱི་རྒྱུད་ཡིན་ན་དེ་ཡིན་པས་ཁྱབ་སྟེ། གསལ་སྒྲོན་ལས།
གཉིས་མེད་ཀྱི་རྒྱུད་ཕ་རྒྱུད་མ་རྒྱུད་གཉིས་ཀའི་དབྱེ་གཞིར་བྱ་ཡི། ཕྱེ་བའི་
ཡ་གྱལ་དུ་མི་གཟུང་ངོ་ཞེས་གསུངས་པའི་ཕྱིར། དེ་ལ་དབྱེ་ན་རྣལ་འབྱོར་
ཕ་མའི་རྒྱུད་གཉིས་ཡོད་ལ། དེ་གཉིས་ཀྱི་འཇོག་ཚུལ་རྒྱ་བོད་ཀྱི་མཁས་གྲུབ་
མང་པོས་མི་མཐུན་པ་མཐའ་ཡས་པ་ཞིག་གསུངས་པ་ནི་ཇི་བཞིན་མ་ཕྱེད་
པ་ཡིན་ནོ། རྗེ་ཉིད་ཀྱིས་རྒྱལ་བའི་དགོངས་པ་ཇི་བཞིན་གསལ་སྒྲོན་ལས་
གསུངས་པ་ཚིག་སོར་བཞག་བཀོད་པ་ནི་འདི་ལྟ་སྟེ། འོ་ན་ཕ་རྒྱུད་མ་རྒྱུད་
གཉིས་སུ་འཇོག་ཚུལ་ཇི་ལྟར་བྱེད་སྙམ་ན། བསྐྱེད་རིམ་གྱི་སྒོ་ནས་འཇོག་
པའི་ཕ་མའི་ཁྱད་པར་འདོད་མོད་ཀྱང་གཙོ་བོ་རྫོགས་རིམ་གྱི་སྒོ་ནས་བཞག་
དགོས་སོ་ཞེས་དང་། དེས་ན་རྫོགས་རིམ་གྱི་སྒོ་ནས་ཐབས་ཤེས་སོ་སོའི་
རྒྱུད་དུ་གསུངས་པའི་ཤེས་རབ་དོན་དམ་བདེ་བ་ཆེན་པོའི་ཡེ་ཤེས་དང་།
ཐབས་སྒྱུ་མའི་འོ། དང་པོའི་སྒོ་ནས་མ་རྒྱུད་དུ་འཇོག་པ་ནི། གུར་གྱི་ལེའུ་

བཅུ་པ་ལས། བཅོམ་ལྡན་འདས་ཇི་ལྟར་ན་རྣལ་འབྱོར་མའི་རྒྱུད་ཀྱི་མཚན་
རབ་ཏུ་འཇུག་པ་ལགས། རྡོ་རྗེ་འཛིན་གྱིས་གསུངས་པ། ཤེས་རབ་ཕ་རོལ་
ཕྱིན་པའི་ཐབས། །འདི་ནི་རྣལ་འབྱོར་མར་བརྗོད་དོ། །ཕྱག་རྒྱ་ཆེན་པོ་
རབ་སྦྱོར་བས། །གང་ཕྱིར་དེ་ཉིད་ལ་འཇུག་པ། །རྣལ་འབྱོར་མ་ཡི་རྒྱུད་
ཅེས་བྱ། ཞེས་མ་རྒྱུད་སྤྱིའི་དབང་དུ་མཛད་ནས་དེར་འཇོག་བྱེད་གསལ་
བར་གསུངས་སོ་ཞེས་དང་། དོན་དེ་དག་ཞིབ་ཏུ་བཤད་ན། ཀུན་ད་ལྟ་
བུའི་བྱང་སེམས་སྤྱི་བོ་ནས་ནོར་བུའི་བར་དུ་བྱུང་བའི་ཡས་བབས་དང་། དེ་
ནས་སྤྱི་གཙུག་ཏུ་ལོག་པའི་མས་བརྟན་གྱི་དགའ་བཞི་སྐྱེ་ཚུལ་དང་། ཕྱག་
རྒྱ་ཆེན་པོ་ལྷན་སྐྱེས་ཀྱི་བདེ་བ་དང་སྟོང་པ་གཉིས་དབྱེར་མི་ཕྱེད་པར་སྦྱོར་
བའི་སྒོ་ནས་དོན་དམ་སྟོང་པ་ཉིད་ལ་རབ་ཏུ་འཇུག་པའི་རྟོགས་པ་གོང་ནས་
གོང་དུ་བགྲོད་པའི་རིམ་པ་གཙོ་བོར་སྟོན་ཅིང་། བདེ་བ་ཆེན་པོའི་ཡེ་ཤེས་
ཀྱི་བཞོན་པའི་རླུང་ལས་སྒྱུ་མའི་སྐུ་སྒྲུབ་ཚུལ་གཙོ་བོར་མི་སྟོན་པ་རྣལ་འབྱོར་
མའི་རྒྱུད་ཅེས་བྱ་སྟེ། ལྷན་སྐྱེས་ཀྱི་ཤེར་ཕྱིན་འདི་ནི་བདེ་སྟོང་དབྱེར་མེད་
དུ་སྦྱོར་བའི་རྣལ་འབྱོར་ཡང་ཡིན་ལ། གཙོ་བོ་ཆོས་སྐུའི་སྒྲུབ་བྱེད་སྟོང་ཕྱོགས་
ཤེས་རབ་ཀྱི་ཆ་ཡིན་པས་མ་ཞེས་བརྗོད་པའི་ཕྱིར་རོ། གཉིས་པའི་སྒོ་ནས་
རྣལ་འབྱོར་ཕའི་རྒྱུད་དུ་འཇོག་པ་ནི། མཁའ་འགྲོ་རྒྱ་མཚོ་ལས། རྣལ་འབྱོར་

རྣམས་ལས་རྒྱུད་རྒྱལ་དུ། །དེ་དང་དེ་ཡི་ཆོག་དབྱེར་ཤེས། །འོད་གསལ་
སྒྱུ་མ་བདག་གིས་ནི། །སྒྱུ་མ་འཇིག་རྟེན་ལ་བཤད་དོ། ཞེས་གསལ་བར་
གསུངས་སོ། དེའི་དོན་ནི་བཤད་དོ་ཞེས་དྲངས་སོ། གང་དུ་ན་རྣལ་འབྱོར་
གྱི་རྒྱུད་ཀྱི་རྒྱལ་པོ་རྣམས་སུའོ། གང་ན་སྒྱུ་མའི་སྐུའོ། གང་ལ་ན་འཇིག་
རྟེན་ཏེ་དེའི་གདུལ་བྱ་ལའོ། གང་གིས་ན་སྟོན་པ་བདག་གིས་སོ། ཇི་ལྟར་
ན་སྟོང་པ་སྔ་མ་གསུམ་དང་བཅས་པའི་འོད་གསལ་ཏེ་སྟོང་པ་བཞིའི་རིམ་
པས་སྒྱུ་མའི་སྐུ་སྒྲུབ་པའི་ཚུལ་ལོ། གང་གིས་སྒྲུབ་ན་རྒྱུད་དེར་གསུངས་པའི་
དེ་དང་དེའི་ཆོ་གའི་དབྱེ་བ་སྟེ་ཁྱད་པར་ལེགས་པར་ཤེས་པས་སོ། དོན་དེ་
ཞིབ་ཏུ་བཤད་ན་འོད་གསལ་འཆར་བའི་གནས་སྙིང་གར་རླུང་རིམ་གྱིས་སྡུད་
པའི་རིམ་པ་ལས་ལུགས་འབྱུང་གི་སྟོང་པ་བཞི་དང་། དེ་ནས་ཕྱིར་ལ་ལྡང་
བའི་རིམ་པ་ལས་ལུགས་ལྡོག་གི་སྟོང་པ་བཞིའི་སྒོ་ནས་སྟོང་པའི་ཡེ་ཤེས་སྐྱེ་
ཚུལ་དང་། འོད་གསལ་གྱི་རླུང་འོད་ཟེར་ལྔ་པ་ལས་ཀུན་རྫོབ་སྒྱུ་མའི་སྐུ་
སྒྲུབ་ཚུལ་གཙོ་བོར་སྟོན་པའི་རྒྱུད་དེ་རྣལ་འབྱོར་ཕའི་རྒྱུད་ཅེས་བྱ་སྟེ། དེ་
ནི་སྟོང་པའི་ཡེ་ཤེས་དང་རླུང་ལས་བསྒྲུབས་པའི་སྐུ་གཉིས་ངོ་བོ་དབྱེར་མེད་
དུ་སྦྱོར་བའི་རྣལ་འབྱོར་ཡང་ཡིན་ལ། གཙོ་བོ་གཟུགས་ཀྱི་སྐུ་སྒྲུབ་བྱེད་སྣང་
ཕྱོགས་ཐབས་ཀྱི་ཆ་ཡིན་པས་ན་ཕ་ཞེས་བརྗོད་པའི་ཕྱིར་རོ། ཞེས་དམིགས་

ཕྱེ་ནས་གསུངས་པ་འདིའོ། དེ་བཞིན་རྗེས་འབྲང་མཁས་པ་མང་པོས་རྒྱུད་
གཉིས་རེ་རེ་ནས་ལུང་དང་རིགས་པའི་ལམ་ནས་གསལ་བར་བྱས་མོད་ཀྱང་
ད་དུང་རྟོགས་དཀའ་བ་ནི། རྗེའི་གཞུང་རྣམས་སུ་སྒྱུ་ལུས་འདི་ཤིན་ཏུ་རྟོགས་
དཀའ་བར་ཡང་ཡང་གསུངས་པ་དང་། གསལ་སྒྲོན་ལས། ཕ་རྒྱུད་ཀྱི་
སྟོང་པ་བཞིའི་དོད་ལ་མ་རྒྱུད་ལ་དགའ་བཞི་ཡིན་ཀྱང་། དཔེ་དོན་གྱི་འོད་
གསལ་ལས་དག་མ་དག་གི་སྒྱུ་ལུས་དང་། དེ་དག་རླུང་ལས་སྒྲུབ་ཚུལ་འདི་
མ་རྒྱུད་ལས་ཁྱད་པར་གྱི་ཆོས་སོ། ཞེས་སོགས་གསུངས་སོ། དེ་དག་སོ་སོར་
བཞག་ཏུ་ཡོད་དེ། སྟོང་གཞིའི་རླུང་སེམས་ལས་སྒྱུ་མའི་སྐུ་ཕྲ་རགས་སྒྲུབ་ཚུལ་
རྩལ་དུ་བཏོན་ནས་འཆད་པའི་རྒྱུད་དངོས་སམ་དེའི་སྡེར་གཏོགས་གང་རུང་དེ་
ཕ་རྒྱུད་དང་། སྐུ་དེ་རྩལ་དུ་མི་འདོན་པར་རླུང་དབུ་མར་ཐིམ་པ་ལས་བྱུང་བའི་
དོན་དམ་འོད་གསལ་རྩལ་དུ་བཏོན་ནས་འཆད་པའི་རྒྱུད་དངོས་སམ། དེའི་སྡེར་
གཏོགས་གང་རུང་དེ་མ་རྒྱུད་དུ་འཇོག་པའི་ཕྱིར། བསྐལ་པར་སེམས་ཀྱི་ཆོས་
ཉིད་རྟོགས་མི་ནུས་པར་གསུངས་པ་གནད་འདི་ལ་ཐུག་གོ
ཁ་ཅིག་རྩལ་དུ་བཏོན་པ་དང་གཙོ་བོར་སྟོན་པ་ལ་ཁྱད་པར་འབྱེད་པ་མི་
འཐད་དེ། གསལ་སྒྲོན་ལས། གཙོ་བོར་སྟོན་མི་སྟོན་རྩལ་དུ་བཏོན་ནས་
འཆད་མི་འཆད་ཡིན་གྱི། དེར་བསྟན་མ་བསྟན་ཙམ་མིན་ནོ། ཞེས་གསུངས་

པའི་ཕྱིར། སྐབས་འདིར་རྒྱུད་གཉིས་ཀྱི་དོན་ལ་རྒྱ་བོད་ཀྱི་བཞེད་ཚུལ་མང་
དུ་ཡོད་པ་མ་བྲིས་ལ་རྣམ་པར་དཔྱད་ན་རྒྱུད་གཉིས་དང་གཉིས་མེད་ཀྱི་རྒྱུད་
ཀྱི་འཇོག་ཚུལ་སྔགས་རིམ་ཆེ་ཆུང་ལས་གསུངས་པའི་རྡོ་རྗེའི་ཚིག་གི་ནུས་
པ་འདོན་ལུགས་བློ་གྲོས་ཆེ་བ་དག་གིས་དཔྱད་དགོས་པ་ཞིག་འདུག་སྟེ་རྣལ་
འབྱོར་ཆེན་པོ་འདུས་པའི་རྒྱུད་ལ་མ་ཞུགས་པར་མཁས་གྲུབ་རྗེས་བླ་མེད་
ཀྱི་རྒྱུད་ཀུན་བདེ་སྟོང་གི་ཡེ་ཤེས་རྩལ་དུ་བཏོན་པ་འདྲ་བ་ལ། དེའི་སྟེང་སྒྲ་
ལུས་རྩལ་དུ་བཏོན་མི་བཏོན་གྱིས་ཕ་མའི་རྒྱུད་གཉིས་འཇོག་པར་གསུངས་
སོ། དེ་ཙམ་གྱིས་གོ་མི་ནུས་པས། དངོས་གྲུབ་རྒྱ་མཚོ་ལས་གསུངས་
པའི་གནད་དོན་ནི་ཟུང་འཇུག་གི་སྐུ་འགྲུབ་པའི་རྒྱུའི་གཙོ་བོ་ནི་སྔོན་དུ་
ཟུང་དུ་འཇུག་རྒྱུའི་ཡ་ཀུན་རྫོབ་སྒྱུ་མའི་སྐུ་མཚན་ཉིད་ཚང་བ་འགྲུབ་པ་
དང་། གྲུབ་ནས་དེ་ཉིད་འོད་གསལ་དུ་དག་པར་བྱས་པའི་བདེ་ཆེན་གྱིས་
སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་འགྲུབ་པའི་མན་
ངག་འདུས་པ་ལ་ཞུགས་ནས་གོམས་པར་མ་བྱས་པར་མ་རྒྱུད་སོགས་ནས་
དོན་དམ་འོད་གསལ་རྩལ་བཏོན་གྱི་དབང་དུ་བྱས་ཏེ། ལུས་ལ་གནད་
དུ་བསྣུན་པ་ལས་རླུང་དབུ་མར་ཞུགས་གནས་ཐིམ་གསུམ་ལས་བྱུང་བའི་
དགའ་བཞིའི་བདེ་ཆེན་གྱི་ཡེ་ཤེས་གནས་ལུགས་མཐར་ཐུག་དང་སྦྱར་

ཏེ་སྒོམ་པའི་ཡེ་ཤེས་དེས་སྟོང་ཉིད་མངོན་སུམ་དུ་རྟོགས་པའི་འཕགས་
པའི་ཡེ་ཤེས་སྐྱེས་པའི་དབང་དུ་བྱས་ན་ཡང་། དེ་ཉིད་བདེ་སྟོང་སྦྱོར་
བ་མཚན་ཉིད་པ་དང་། འོད་གསལ་མཚན་ཉིད་པ་ཙམ་ཡིན་མོད་ཀྱི།
ཟུང་དུ་འཇུག་རྒྱུའི་འོད་གསལ་མཚན་ཉིད་ཚང་བའི་གོ་ཆོད་པ་མ་ཡིན་
ནོ། ཞེས་གསུངས་པ་འདིས་རྒྱུད་གཉིས་ལ་ངེས་པ་སྟེར་དགོས་སོ། །
གཞན་ཡང་སེམས་དབེན་གྱི་སྐབས་སུ་གཉུག་མ་ལྷན་སྐྱེས་ཀྱི་བདེ་བ་ཆེན་
པོའི་ཡེ་ཤེས་ཀྱིས་སེམས་ཀྱི་ཆོས་ཉིད་རྟོགས་དགོས་པར་གསུངས་པ་འདི་ཉིད།
ཕ་རྒྱུད་གཞན་དང་མ་རྒྱུད་རྣམས་ལས་རྩལ་དུ་བཏོན་ནས་འཆད་པའི་བདེ་
ཆེན་གྱི་ཡེ་ཤེས་དང་གཏན་མི་འདྲ་སྟེ། དེ་དག་གཙོ་བོ་དགའ་བ་བཞི་དང་
བཅུ་དྲུག་གི་སྒོ་ནས་བདེ་ཆེན་འདྲེན་པའི་ཆེད་དུ་ཡིན་ལ། སྐབས་འདིར་
སྲོག་རྩོལ་གསུམ་གྱི་རྡོར་བཟླས་ཀྱི་རྩ་བའི་རླུང་བཞི་མི་ཤིགས་པའི་ཐིག་ལེ་
(ལེར་)སྡུད་ནུས་པ་ན་( ནི་)ཕྱི་ནང་གི་རྐྱེན་གཉིས་ལ་བརྟེན་ཚུལ་དང་།
དེ་སྐབས་སུ་བབས་པ་ལ་མཁས་པའི་རྣལ་འབྱོར་པས་གཉུག་སེམས་ལྷན་སྐྱེས་
ཀྱི་བདེ་བས་སྟོང་ཉིད་རྟོགས་པའི་ཡེ་ཤེས་དེ་ལམ་གཞན་ལས་ཆེས་མྱུར་ཞིང་།
དེ་ལ་འཇུག་ལྡང་ཡང་ཡང་བྱས་པ་ནི་གྲངས་མེད་གསུམ་གྱི་ཚོགས་ཀྱི་དོད་
ཐུབ་པའི་སྒྱུ་ལུས་སྒྲུབ་པའི་དོན་གྱི་གནད་མཐར་ཐུག་ཡིན་ལ། ཚུལ་འདི་

ནི་རྣལ་འབྱོར་ཆེན་པོའི་རྒྱུད་འདུས་པ་ལ་མ་ཞུགས་པར་བསྐལ་པར་སེམས་
ཀྱི་ཆོས་ཉིད་རྟོགས་མི་ནུས་པར་གསུངས་པའི་ལུང་སྔ་ཕྱི་དག་ལས་ཕ་མའི་
རྒྱུད་གཉིས་ཀྱི་འཇོག་ཚུལ་ཤེས་དགོས་སོ།
ཐབས་ཤེས་གཉིས་མེད་ཀྱི་ཐབས་དང་། ཐབས་རྒྱུད་ཀྱི་ཐབས་གཉིས་
དོན་མི་གཅིག་སྟེ། སྔ་མ་ལྷན་སྐྱེས་ཀྱི་བདེ་བ་དང་། ཕྱི་མ་སྒྱུ་ལུས་ལ་བྱེད་
པའི་ཕྱིར། གཉིས་མེད་ཀྱི་ཤེས་རབ་དང་ཤེས་རབ་རྒྱུད་ཀྱི་ཤེས་རབ་དོན་
མི་གཅིག་སྟེ། སྔ་མ་སྟོང་ཉིད་རྟོགས་པའི་བློ་རྐྱང་པ་ལ་བྱེད། ཕྱི་མ་ལྷན་
སྐྱེས་ཀྱི་བདེ་བས་སྟོང་ཉིད་རྟོགས་པའི་བདེ་སྟོང་གི་ཡེ་ཤེས་ལ་བྱེད་པའི་ཕྱིར།
སྤྱིར་ཐབས་ཤེས་ལ་འཇོག་ཚུལ་དུ་མ་ཞིག་ཡོད་དེ། སྦྱིན་སོགས་བསོད་ནམས་
ཀྱི་ཚོགས་ལ་ཐབས་དང་། སྟོང་ཉིད་རྟོགས་པ་ལ་ཤེས་རབ་ཏུ་འཇོག་པ་མདོ་
སྔགས་ཐུན་མོང་བ་དང་། ལྷའི་འཁོར་ལོ་དང་དེ་ཁོ་ན་ཉིད་རྟོགས་པ་ལ་ཐབས་
ཤེས་སུ་འཇོག་པ་རྒྱུད་སྡེ་གོང་འོག་གི་ཐུན་མོང་བ་དང་། ལྷན་སྐྱེས་ཀྱི་བདེ་
བ་དང་། དེས་སྟོང་ཉིད་རྟོགས་པ་ཐབས་ཤེས་སུ་འཇོག་པ་རྫོགས་རིམ་ཁོ་
ན་དང་། སྒྱུ་ལུས་དང༌། དོན་དམ་འོད་གསལ་ལ་ཐབས་ཤེས་སུ་འཇོག་
པ་རྫོགས་རིམ་མཐོན་པོའི་སྐབས་ཀྱི་འཇོག་ཚུལ་ཏེ། དེའི་སྒོ་ནས་ཕ་མའི་
རྒྱུད་སོ་སོར་འཇོག་གོ འདི་དག་རྩ་བའི་ཚིག་ཟིན་ཅུང་ཟད་ཕྱེ་སྟེ་བཤད་པའོ།

སྐབས་འདིའི་འཕྲོས་དོན་ནི། ཕ་མའི་རྒྱུད་གྲགས་ཆེ་བ་དག་གི་རྩ་བཤད་
ཕྱོགས་མཐུན་གྱི་རྒྱུད་སྔར་ཆོས་འཁོར་གྱི་སྐབས་སུ་ཐོ་ཙམ་བཀོད་ཟིན་ལ།
དེ་དག་གི་ཡན་ལག་ཐོ་ཙམ་ལ་ཐབས་ཤེས་ཀྱི་རྒྱུད་གཉིས་ལས་ཐབས་རྒྱུད་
ལ་གསུམ་ཡོད་པས་འདུས་པའི་རྒྱུད་ལ་འདོད་ཆགས་ཐེབས་རྒྱུད་ཀྱི་སྒྲ་བཤད་
དུ་ཡོད་དེ། ལམ་གྱི་སྙིང་པོ་སྒྲ་འོད་ཟུང་གསུམ་གཙོ་བོར་འདོད་ཆགས་ལམ་
བྱེད་ཀྱིས་སྒྲུབ་དགོས་པའི་དོན་གྱིས་ཡིན་པའི་ཕྱིར། གཤོད་སྐོར་གྱི་རྒྱུད་
ལ་ཞེ་སྡང་ཐབས་རྒྱུད་ཀྱི་སྒྲ་བཤད་དུ་ཡོད་དེ། རྒྱུའི་ཀུན་སློང་སྙིང་རྗེ་དང་།
དུས་ཀྱི་ཀུན་སློང་ཞེ་སྡང་ལམ་བྱེད་ཀྱི་དོན་གྱིས་གསུངས་པའི་ཕྱིར། རྡོ་རྗེ་
ཨ་ར་ལིའི་རྒྱུད་ལ་གཏི་མུག་ཐབས་རྒྱུད་ཀྱི་སྒྲ་བཤད་དུ་ཡོད་དེ། གཉིད་གཏི་
མུག་གི་ཆར་གཏོགས་ཡིན་ལ། རྒྱུད་འདིའི་སྤྲོས་མེད་ཀྱི་སྤྱོད་པ་གཉིད་ཀྱི་
འོད་གསལ་གཙོ་བོར་སྟོན་པའི་དོན་གྱིས་གསུངས་པའི་ཕྱིར། རྩ་བཤད་ཅེས་
པའི་རྩ་བའི་དོན་ཡོད་དེ། ཡན་ལག་རྣམས་མཐར་གང་དུ་འདུ་བ་ལ་རྩ་བར་
བཞག་པ་དང་། དུས་ཀྱི་དབང་གིས་དང་པོའི་བདག་པོ་ལ་རྩ་བ་ཞེས་བརྗོད་
པ་ལྟ་བུ་དང་། རྩ་འགྲེལ་གྱི་རྩ་བ་ཞེས་འཇོག་ཚུལ་དང་གསུམ་ཡོད་པའི་
ཕྱིར། དང་པོ་ཡོད་དེ་རྒྱུད་ཀུན་གྱི་གནད་དོན་ནི་མཆོག་ཐུན་གྱི་དངོས་གྲུབ་
ཡིན་ལ། དེ་དག་སྒྲུབ་ཚུལ་རྫོགས་པར་སྟོན་པས་ན་འདུས་པ་རྒྱུད་སྡེ་ཀུན་

གྱི་རྩ་བར་བཞག་པ་ལྟ་བུ་ཡིན་པའི་ཕྱིར། གཉིས་པ་ཡོད་དེ་འདུས་པའི་རྒྱུད་
ཕྱི་མ་དེ་དེ་ལས་ཕྱིས་བྱུང་ཞིང་། ལེའུ་སྔ་མ་རྣམས་ཀྱི་དཀའ་གནས་རྣམས་
དྲིས་ལན་ང་གསུམ་གྱིས་བཤད་པས་ལེའུ་བཅུ་བདུན་པོ་དེའི་རྩ་བར་བཞག་
པ་ལྟ་བུ་ཡིན་པའི་ཕྱིར། གསུམ་པ་ཡོད་དེ་འདུས་པའི་རྩ་རྒྱུད་ཀྱི་རིམ་ལྔ་
སོགས་དོན་གྱི་སྙིང་པོ་རྣམས་མཐའ་དྲུག་དང་། ཚུལ་བཞིས་རྒྱས་བཏབ་
པ་རྣམས་བཤད་རྒྱུད་ཆེན་པོ་ལྔ་དང་། རྒྱུད་ཕྱི་མས་གསལ་བར་བྱས་པ་ལྟ་
བུ་ཡིན་པའི་ཕྱིར། གསལ་བར་བྱས་ཚུལ་ཡོད་དེ། བཤད་རྒྱུད་རྡོ་རྗེ་འཕྲེང་
བས་གླེང་གཞིའི་སྦས་དོན་དང་། ལེའུ་ལྷག་མ་རྣམས་དེའི་ཡན་ལག་དང་།
དབང་ཆོག་ཉི་ཤུ བསྐྱེད་རིམ་ལ་ཆིངས་བཞི། རྫོགས་རིམ་ལ་རིམ་པ་ལྔའི་
སྒོ་ནས་བཤད་པའི་ཕྱིར། ལུང་སྟོན་གྱིས་(གྱི ) ལེའུ་བཅུ་གསུམ་མན་མ་
འགྱུར་ལ་སྔ་མ་རྣམས་ཀྱིས་རྩ་རྒྱུད་ཀྱི་དོན་སྒྲ་ཇི་བཞིན་དུ་བཟུང་དུ་མི་རུང་
བའི་ངེས་དོན་སྦས་པ་རྣམས་དང་། དགོངས་བཤད་ཀྱི་དོན་རྣམས་འཆད།
པ་དང་། ཡེ་ཤེས་རྡོ་རྗེ་ཀུན་བཏུས་ཀྱི་བླ་མེད་ཀྱི་རྒྱུད་རྣམས་རྒྱན་བདུན་གྱིས་
འཆད་པ་དང་། ལྷ་མོ་བཞིས་ཞུས་ཀྱིས་སྲོག་རྩོལ་དང་། གཟུངས་དཀྱིལ་
དང་། རིན་ཆེན་ཆེན་པོ་ཁ་དོག་ལྔའི་དོན་འཆད་པ་དང་། བོད་དུ་མ་འགྱུར་
བའི་ལྷའི་དབང་པོས་ཞུས་པས་ཨེ་ཝཾ་གྱི་དོན་དང་གླེང་གཞིའི་སྤྱི་དོན་འཆད་

པ་དང་། འདི་དག་གིས་རང་རང་གི་བཤད་རྒྱུད་གཞན་ལ་མེད་པས་རྩ་རྒྱུད་
ཀྱི་དོན་འཆད་པ་ལྟ་བུ་ཡིན་པའི་ཕྱིར། འདུས་པ་ལ་ལྟོས་ནས་ཡོ་གའི་དེ་ཉིད་
བསྡུས་པ་རྩ་རྒྱུད་དང་འདུས་པ་དེའི་རྒྱུད་ཕྱི་མར་འཇོག་ཚུལ་ནི། དེ་གཉིས་
རྣལ་འབྱོར་རྒྱུད་ཅེས་པའི་མིང་མཐུན་པ་དང་། དབང་གི་རྣམ་བཞག་འགའ་
ཞིག་དེ་ཉིད་བསྡུས་པ་ལས་ཤེས་དགོས་པ་ནི་ལེའུ་བཅུ་དྲུག་པ་ལས་བསྟན་ཏོ།
དེ་ཉིད་བསྡུས་པ་རྩ་རྒྱུད་དང་། འདུས་པ་དེའི་རྒྱུད་ཕྱི་མ་ཡིན་ཀྱང་དེ་གཉིས་
རྩ་བཤད་མ་ཡིན་པ་དང་། རྒྱུད་ཕྱི་མ་འདུས་པའི་རྒྱུད་དང་བཤད་རྒྱུད་གཉིས་
ཀ་དང་། བཤད་རྒྱུད་ལྔ་འདུས་པའི་རྒྱུད་མ་ཡིན་པས་དེའི་རྒྱུད་དང་བཤད་
རྒྱུད་གཉིས་ལ་མུ་བཞི་ཡོད་པ་དང་། འདུས་པ་རྒྱུད་སྡེ་ཀུན་གྱི་རྩ་བ་ཡིན་
ཀྱང་། རྒྱུད་སྡེ་ཀུན་གྱི་རྩ་རྒྱུད་མ་ཡིན་ཚུལ་སོགས་ཤེས་པར་བྱའོ། འདུས་
པའི་དགོངས་འགྲེལ་ཐོ་ཙམ་ལ་མགོན་པོ་བདེ་བ་ཆེན་པོའི་གསང་བ་གྲུབ་པ་
ལེའུ་དགུ་པོ། འཕགས་མཆོག་ཀླུས་བསྐྱེད་རིམ་མདོར་བྱས་དང་མདོར་བསྲེས།
རྫོགས་རིམ་བྱང་ཆུབ་སེམས་འགྲེལ། རིམ་ལྔ་སེམས་དབེན་གྱི་སྨད་ཤཱཀྱ་
བཤེས་གཉེན་གྱིས་མཛད་པ། འཕགས་པ་ལྷས་རྫོགས་རིམ་གཙོ་བོར་( སྟོན་
པ་) སྤྱོད་བསྡུས་སྒྲོན་མེ་དང་བདག་བྱིན་རླབས། ཀླུ་བྱང་གིས་བསྐྱེད་རིམ་
སྟོན་ཅིང(པའི་)དབང་ཆོག་ཉི་ཤུ་པ་དང་། རྫོགས་རིམ་རྣམ་བཞག་རིམ་

པ། ལས་མཐའ་རྣམ་འབྱེད་དང་གསུམ། ཟླ་བས་བསྐྱེད་རྫོགས་རེ་རེ་ང་
ལ་རྡོར་སེམས་སྒྲུབ་ཐབས་དང་སྦྱོར་དྲུག་གི་གཞུང་དེ་དག་ཡན་ལག་དང་
བཅས་པ་སྒྲོན་གསལ་དང་གསུམ། ནཱ་རོ་པས་རྒྱུད་ཕྱི་མའི་འགྲེལ་པ་དང་
རིམ་ལྔ་བསྡུས་གསལ་རྣམས་ལ་འདུས་པ་འཕགས་ལུགས་ཞེས་སོ། དེ་དག་
གི་འགྲེལ་པ་རྒྱ་གཞུང་མཐའ་ཡས་སོ། གཞན་ཡང་སངས་རྒྱས་ཡེ་ཤེས་
ཞབས་ལ་འཇམ་དཔལ་གྱིས་དངོས་སུ་གསུངས་པའི་ཞལ་ལུང་ཆེ་ཆུང་། ཉིད་
ཀྱིས་རིམ་གཉིས་རེ་རེ་བ་ལ་སྒྲུབ་ཐབས་ཀུན་བཟང་དང་གྲོལ་བའི་ཐིག་ལེ་
མཛད། སྤྱིར་འཕགས་ཡུལ་དུ་འདུས་པའི་བཤད་སྲོལ་མཐའ་ཡས་པ་ལས་
འཕགས་ལུགས་དང་ཡེ་ཤེས་ཞབས་ལུགས་གཙོ་བོ་ཡིན་ནོ། འདུས་པ་བོད་
དུ་འགྱུར་ཚུལ་ལ་སྒྲ་བསྒྱུར་མར་པ་རྒྱ་གར་དུ་ལན་གསུམ་བྱོན། བླ་མ་ནཱ་
རོ་པ་བསྟེན་ནས་འདི་ལ་འཕགས་ལུགས་འདུས་པའི་བཤད་སྲོལ་བདུན་ཡོད་
པར་གྲགས་ཀྱང་བོད་དུ་མ་དོར་ལ་རིམ་པའིམན་ངག་(གི་རིམ་པ་)དར་
རྒྱས་ཆེའོ། འགོས་ལོ་ཙཱ་བ་རྒྱ་གར་དུ་ལན་བཅུ་གཉིས། བླ་མ་བདུན་ཅུ་
མཁའ་འགྲོ་མ་གཉིས་ཏེ་དོན་གཉིས་བསྟེན། འདུས་པ་འཕགས་ལུགས་ལ་
ཇོ་བོ་ཆེན་པོ་སོགས་བཅུ་བསྟེན། དེ་ལྟར་རྗེ་ཉིད་ཀྱིས་བཤད་པའི་རིམ་པ་
འགོས་ལུགས་དང་། མན་ངག་གི་རིམ་པ་མར་ལུགས་ལྟར་འགྲེལ་བ་བཞི་

སྦྲགས་སོགས་ཁྱབ་གདལ་དུ་སྤེལ་བ་ནི་མཐོང་ཆོས་སོ། མ་རྒྱུད་ལ་བདེ་ཀྱེ་
དུས་འཁོར་གསུམ་གྲགས་ཆེ་ལ། དང་པོས་ཕྱི་ཕྱག་རྒྱའི་བརྟག་ཐབས་དང་
བསྟེན་ཚུལ་རྩལ་དུ་བཏོན་ནས་འཆད། གཉིས་པས་ལྷན་སྐྱེས་ཀྱི་བདེ་བ་ཆེན་
པོའི་ངོ་བོ་རྩལ་དུ་བཏོན་ནས་འཆད། གསུམ་པས་ནང་ཡེ་ཤེས་ཀྱི་ཕྱག་
རྒྱ་སྟོང་གཟུགས་དང་སྦྱོར་རྒྱུའི་མཆོག་ཏུ་མི་འགྱུར་བའི་བདེ་བ་རྩལ་དུ་
བཏོན་ནས་འཆད་དོ། རྒྱུད་འདི་རྒྱལ་པོ་ཟླ་བཟང་གིས་བསྡུས་ནས་གླེགས་
བམ་དུ་བྲིས་ཏེ་འགྲེལ་པ་སྟོང་ཕྲག་བཅུ་གཉིས་པ་མཛད་ནས་ཤམ་བྷ་ལར་
སྤེལ། དེའི་སྲས་ལྷ་དབང་ནས་འཇམ་དཔལ་གྲགས་པའི་བར་བདུན་གྱིས་
ལོ་བརྒྱ་རེར་རྩ་རྒྱུད་བསྟན་ནས་ཕྱི་མས་བསྡུས་རྒྱུད་མཛད། དེའི་སྲས་
པདྨ་དཀར་པོས་ལོ་བརྒྱར་བསྡུས་རྒྱུད་བསྟན་ནས་འགྲེལ་ཆེན་དྲི་མེད་
འོད་མཛད། རྒྱུད་འགྲེལ་གཉིས་བྱོན་ཚུལ་སོགས་མངས་པས་མ་བྲིས་
ལ་ལམ་འདི་ལ་རྒྱལ་པོ་ཟླ་བཟང་དང་འདྲ་བར་ལུང་བསྟན་ཐོབ་པ་ཙོང་
ཁ་པའི་བར་དང་། ཆོས་འདིའི་བཀའ་བབས་དགེ་ལེགས་དཔལ་བས་པདྨ་
དཀར་པོའི་ཞལ་ལུང་སོགས་མཐོང་ཆོས་སོ། དཀྱུས་ལ་འཇུག་སྟེ།
གཉིས་པ་རྒྱུད་བཤད་ཐབས་ཀྱི་མན་ངག་ལ་གསུམ། རྒྱན་བདུན་གྲངས་
ཀྱི་སྒོ་ནས་མདོར་བསྟན་པ། ངོ་བོའི་སྒོ་ནས་རྒྱས་པར་བཤད་པ། མན་

ངག་ཡང་དག་དང་ལྟར་སྣང་གི་ཁྱད་པར་བསྟན་ཏེ་མཇུག་བསྡུ་བའོ། དང་
པོ་ནི། རྒྱུད་དོན་བཤད་ཐབས་མན་ངག་རྒྱན་བདུན་ཏེ། ཞེས་སོགས་བདུན་
ལ། དོན་བཤད་དུ་ཡོད་དེ། རྒྱུད་གང་ཞིག་བཤད་པར་བྱ་བའི་གཞི་དེ་ནི་
གླེང་བསླང་བའི་རྒྱན་དང་། བཤད་པའི་དོན་རྣམས་ནི་ལམ་དུ་དྲིལ་ནས་སྟོན་
པ་འཚང་རྒྱ་ཚུལ་གྱི་རྒྱན་དང་། གཞུང་གི་དོན་འགྲེལ་ཚུལ་ལ་མཐའ་དྲུག་
གི་རྒྱན་དང་། ཚུལ་བཞིའི་རྒྱན་གཉིས་དང་། གང་ཟག་གང་ལ་དོན་གང་
ཞིག་འཆད་པ་འཆད་ཚུལ་གྱི་རྒྱན་དང་། རྒྱུད་ལ་འཇུག་པ་པོའི་གང་ཟག་
ཉན་པ་པོའི་རྒྱན་དང་། བཤད་དོན་མཐར་ཐུག་པའི་གཞི་བདེན་པ་གཉིས་
ངེས་པའི་རྒྱན་རྣམས་སུ་ཡོད་པའི་ཕྱིར། །
གཉིས་པ་རྒྱས་པར་བཤད་པ་ལ། དང་པོར་རྒྱུད་ཀྱི་མཚན་དང་ཞེས་
སོགས་ང་གསུམ་ལ། རྒྱན་དང་པོ་ཡོད་དེ། རྒྱུད་རང་རང་གི་མཚན་དང་།
མཚན་དེ་ཅན་གྱི་གདུལ་བྱ་དང་། མཛད་པ་པོ་དང་། རྒྱུད་ཀྱི་ཚིག་དོན་
དང༌། དགོས་པའི་ཁྱད་པར་ཏེ་ལྔའི་གླེང་བསླང་བའི་སྒོ་ནས་འཆད་དགོས་
པའི་ཕྱིར། རྒྱན་གཉིས་པ་ཡོད་དེ། སྔར་རྒྱུད་དོན་དབང་དམ་སྡོམ་བསྐྱེད་
རྫོགས་འབྲས་བུ་དང་བཅས་པ་སྡུད་པའི་སྐབས་ཀྱི་རྒྱུད་དང་། གླེང་གཞི་
དང་། ངེས་ཚིག་དང་། རྒྱུད་སྡེ་ཆགས་བཅས་ཀྱིས་འཚང་རྒྱའི་རིམ་པ་

བཞི་པོ་དེ་ཡིན་པའི་ཕྱིར། གསུམ་པ་གཞུང་གི་ཚིག་དོན་སོ་སོར་འཆད་པ་
ལ་མཐའ་དྲུག་གི་རྒྱུན་ཡོད་དེ། དྲང་དོན་དང་ངེས་དོན་གྱི་བཤད་པ་གཉིས་
དང་། དགོངས་དགོངས་མིན་གྱི་བཤད་པ་གཉིས་དང་། སྒྲ་ཇི་བཞིན་པ་
ཡིན་མིན་གྱི་བཤད་པ་གཉིས་ཏེ་དྲུག་ཡོད་པའི་ཕྱིར། དེ་དག་སོ་སོར་བཞག་
ཏུ་ཡོད་དེ་རྡོ་རྗེ་འཛིན་པ་ཞེས་པའི་ཚིག་གཅིག་ཉིད་ལ་དོན་མི་འདྲ་བ་གཉིས་
ཡོད་པ་ལས་ཚིག་དེའི་ངོས་ཟིན་གྱི་དོན་ནི་རྡོ་རྗེ་རྩེ་ལྔ་པ་ཕྱག་མཚན་དུ་འཛིན་
པ་ལ་བྱེད་པ་ཚིག་དེའི་དྲང་དོན་དང་། ངོས་ཟིན་གྱི་དེ་དང་མི་མཐུན་པར་
དོན་གཉིས་པ་ཟུང་འཇུག་ལ་བྱེད་པ་ནི་ངེས་དོན་གྱི་བཤད་པ་སྟེ་འདི་གཉིས་
དོན་གྱི་མཐའ་ལ་བརྟེན་པའོ། གསུམ་པ་ནི་དབང་པོ་རབ་ཀྱི་དོན་དུ་རྒྱུད་
དོན་འོག་མ་དང་ཐུན་མོང་དུ་མ་གྱུར་པའི་དོན་གཞན་ལ་དགོངས་ནས་འགལ་
བའི་སྒྲ་གཞན་གྱིས་སྟོན་པའི་བཤད་པ་དེ་ཚིག་དེའི་དགོངས་པའི་བཤད་པ་
ཡིན་ལ། དཔེར་ན། ན་ཆུང་གཞོན་ནུ་མིག་ཡངས་པ་ཞེས་པས་ཟུང་འཇུག་
བསྟན་པ་ལྟ་བུའོ། བཞི་པ་ནི་དབང་པོ་དམན་པའི་དོན་དུ་དོན་སྟོན་ཚུལ་དེ་
ལྟར་མ་ཡིན་པར་སྒྲ་དྲང་ཐད་སྟོན་པ་ནི་དགོངས་མིན་གྱི་བཤད་པ་སྟེ། བདག་
མེད་པའི་རྡོ་རྗེ་ཞེས་པ་འོད་གསལ་ལ་བྱེད་པ་ལྟ་བུའོ། ལྔ་པ་ནི་དཀྱིལ་འཁོར་
བྲི་སྒྲུབ་དང་ཆོ་ག་ལས་ཚོགས་སོགས་གསལ་བར་སྟོན་པ་སྒྲ་ཇི་བཞིན་པ་དེ་

ཡིག་དོན་གྱི་བཤད་པའོ། འདི་ལ་དོན་གཉིས་མེད་པ་དང་། ཡོད་པའི་སྒྲ་
ཇི་བཞིན་པ་གཉིས་ལས་དང་པོ་རྒྱུད་སྡེ་འོག་མའི་སྒྲ་ཇི་བཞིན་པ་དང་། གཉིས་
པ་ནི་སེམས་ཅན་མཚམས་མེད་སོགས་ཀྱི་སྒྲ་ཇི་བཞིན་པ་ལྟ་བུའོ། དྲུག་པ་
ནི་དོན་དེ་ལ་མིང་དེ་འཇུག་པ་སྒྲ་པ་རྣམས་ཀྱི་བསྟན་བཅོས་ལ་མ་གྲགས་པར་
སྟོན་པ་ཉིད་ཀྱིས་བརྡས་བསྟན་པའི་བཤད་པ་དེ་རྡོ་རྗེའི་ཚིག་དེའི་སྒྲ་ཇི་བཞིན་
པ་མ་ཡིན་པའི་བཤད་པ་སྟེ། མཚན་གཞི་ཀོ་ཊ་ཁྱ་ལ་སོགས་ལུང་བཅུ་ལ་
འཇུག་པ་ལྟ་བུའོ། འདི་གཉིས་སྒྲ་དོན་གཉིས་ཀའི་མཐའ་ལ་བརྟེན་པའོ། དྲང་
ངེས་གཉིས་ལ་ཚིག་གཅིག་གིས་འཇུག་ཀྱང་གཞན་རྣམས་ཚིག་སོ་སོ་བའོ།
བཞི་པ་གཞུང་ཚིག་གཅིག་གི་དོན་རྫོགས་པར་འཆད་པ་ལ་ཚུལ་བཞིའི་རྒྱན་
ལས་དང་པོ་ཡིག་དོན་ནི། ཚིག་དེའི་ཡི་གེའི་དོན་གྱི་ཐོབ་ཚོད་ཙམ་སྒྲ་གཞུང་
ནས་སྟོན་ནུས་པའི་བཤད་པ་སྟེ། མཚན་གཞི་ནི་དངོས་པོ་མེད་པའི་སྒོམ་
པ་མེད། ཅེས་སོགས་ཀྱིས་སྣོད་བཅུད་མཐའ་བཞི་དང་བྲལ་བ་བསྟན་པ་
ལྟ་བུའོ། གཉིས་པ་སྤྱི་དོན་ནི་བསྐྱེད་རིམ་པ་མན་ཆད་གང་ཡང་རུང་བ་དང་
ཐུན་མོང་བའི་བཤད་པ་ཞིག་ཡིན་ལ། དེ་ལ་བསྐྱེད་རྫོགས་ཐུན་མོང་བ་དང་།
རྒྱུད་སྡེ་གོང་འོག་ཐུན་མོང་བ་དང་། མདོ་སྔགས་ཐུན་མོང་བའི་སྤྱི་དོན་གསུམ་
ཡོད་ལ། དང་པོ་ལ་བསྐྱེད་རིམ་དང་། གཉིས་པ་ལ་ལྷའི་རྣལ་འབྱོར་དང་།

གསུམ་པ་ལ་སྟོང་ཉིད་སོགས་འཇོག་པའི་ཕྱིར། གསུམ་པ་ནི་ཚིག་དེའི་དོན་
བཞིའི་ནང་ནས་སྦས་དོན་གསུམ་གང་རུང་སྟོན་པ་ཚིག་དེའི་སྦས་དོན་གྱི་བཤད་
པ་སྟེ། དངོས་པོ་མེད་པའི་སྒོམ་པ་མེད་སོགས་ཀྱིས་དབེན་གསུམ་དང་སྒྱུ་
ལུས་བསྟན་པ་ལྟ་བུ་ཡིན་ཏེ། གསལ་སྒྲོན་ལས་སྦས་བཤད་ཀྱི་སྙིང་པོ་ནི་
སྒྱུ་ལུས་ཡིན་ལ་ཞེས་སོ། སྦས་དོན་ལ་འདོད་ཆགས་ཆོས་ཀྱི་སྦས་པ། ཀུན་
རྫོབ་སྒྱུ་མའི་སྦས་པ། སྣང་བ་སེམས་ཀྱི་སྦས་པ་དང་གསུམ། རེ་རེ་ལ་
ཡང་གཞི་དང་ལམ་གྱི་སྦས་པ་གསུམ་རེ་ཡོད་པས་ཕ་མའི་དང་། བསྐྱེད་
རྫོགས་ཀྱི་སྙོམས་འཇུག་གཉིས་རིམ་པར་གཞི་ལམ་གྱི་སྦས་པ་དང་པོ་དང་།
གཉུག་མ་རྨི་ལམ་བར་དོའི་ལུས་གསུམ་དང་། དག་མ་དག་གི་སྒྱུ་ལུས་རྣམས་
གཞི་ལམ་གྱི་སྦུས་པ་གཉིས་པ་དང་། གཉིད་དང་འཆི་དུས་ཀྱི་སྣང་བ་གསུམ་
དང་། བསྐྱེད་རྫོགས་ཀྱི་སྣང་བ་གསུམ་རིམ་པར་གཞི་ལམ་གྱི་སྦས་པ་གསུམ་
པ་ཡིན་ནོ། སྦས་ཚུལ་ཡོད་དེ་རྒྱུད་སྡེ་འོག་མ་མན་ཆད་ལ་ཕྱི་ན་མི་མངོན་
ཞིང་ནང་ན་སྙིང་པོ་ཡོད་པའི་ཚུལ་གྱིས་སྦས་པ་ཡིན་པའི་ཕྱིར། བཞི་པ་ནི།
རྡོ་རྗེའི་ཚིག་དེ་ལ་དོན་མི་མཐུན་པ་བཞི་ཡོད་པའི་ནང་ནས་འབྲས་བུའི་སྒྱུ་ལུས་
དང་། འོད་གསལ་གཉིས་སྟོན་པའི་བཤད་པ་དེ་མཐར་ཐུག་གི་བཤད་པ་ཡིན་
འ། དཔེར་ན། དངོས་པོ་མེད་པའི་ཞེས་སོགས་ཀྱིས་འོད་གསལ་དང་ཟུང་

འཇུག་བསྟན་པ་ལྟ་བུའོ། ལྔ་པ་འཆད་ཚུལ་གྱི་རྒྱན་ཡོད་དེ་མཐའ་དྲུག་གི་
ནང་ནས་དྲང་དོན་དགོངས་མིན་སྒྲ་ཇི་བཞིན་པ་གསུམ་དང་། ཚུལ་བཞི་
ལས་ཡིག་དོན་སྤྱི་དོན་གཉིས་ཏེ་ལྔས་གཙོ་བོར་བསྐྱེད་རིམ་བསྟན་པ་ཚོགས་
བཤད་པ་ལ་འཆད། མཐའ་དྲུག་ལས་ངེས་དོན་དགོངས་བཤད་སྒྲ་ཇི་བཞིན་
མ་ཡིན་པ་གསུམ་དང་། ཚུལ་བཞི་ལས་སྦས་མཐའ་གཉིས་དང་ལྔས་རྫོགས་
རིམ་གཙོ་བོ་བསྟན་པ་སློབ་བཤད་པ་ལ་འཆད་དོ། དྲུག་པ་ཉན་པ་པོ་ནི་ཨུཏྤལ་
ལྟ་བུ་དང་། པད་དཀར་ལྟ་བུ་དང་། པདྨ་ལྟ་བུ་དང་། ཙན་དན་ལྟ་བུའི་
གང་ཟག་བཞི་ལ་ཚོགས་པ་ཞེས་དང་། རིན་པོ་ཆེ་ལྟ་བུའི་གདུལ་བྱ་ལ་སློབ་
མ་ཞེས་བྱ་བ་རྣམས་སོ། འོ་ན་དང་པོ་བཞི་སློབ་མ་མ་ཡིན་ནམ་ཞེ་ན་སྐྱོན་
མེད་དེ། ལྔ་པོ་དེ་སློབ་མར་མཚུངས་ཀྱང་རིན་པོ་ཆེ་ལྟ་བུ་གཙོ་བོ་ཡིན་པའི་
ཆ་ནས་ཡིན་ཏེ། དཔེར་ན་རྒྱལ་པོ་འཁོར་བཅས་འགྲོ་བ་ལ་རྒྱལ་པོ་འགྲོའོ་
ཞེས་བརྗོད་པ་ལྟ་བུར་ཡེ་ཤེས་རྡོ་རྗེ་ཀུན་བཏུས་ཀྱི་ཊཱིཀ་ཀར་གསུངས་པའི་ཕྱིར།
བདུན་པ་བཤད་དོན་མཐར་ཐུག་ཅེས་པའི་དོན་ལམ་བགྲོད་པ་མཐར་ཐུག་
ལ་མི་བྱེད་ཀྱི། ལྷན་སྐྱེས་ཀྱི་བདེ་བས་སྟོང་ཉིད་རྟོགས་པ་མཐར་ཐུག་ལ་བྱེད་
པས་དེ་ལྟ་བུའི་བདེན་གཉིས་ངེས་པས་བརྒྱན་པའི་བདེན་གཉིས་དབྱེར་མེད་
ཀྱི་དགའ་བའི་ཟུང་འཇུག་ཐོབ་པ་ལ། ཟུང་དུ་འཇུག་རྒྱུའི་ཡ་གཉིས་ཀྱི་ཚུལ་

ངེས་དགོས། དེ་ལ་དབེན་གསུམ་བསྐྱེད་རིམ་དབང་དམ་སྡོམ་སོགས་སྔོན་
དུ་འགྲོ་དགོས་པའི་སྔ་ཕྱིའི་རྒྱུ་འབྲས་ཀྱི་འབྲེལ་བ་སྔ་མ་མེད་ན་ཕྱི་མ་མི་འབྱུང་
བར་མཚུངས་པས་ན་དེ་དག་གིས་སྒྱུ་ལུས་དང་དོན་དམ་འོད་གསལ་གྱི་ལམ་
ལ་ངེས་པ་རྙེད་དགོས་སོ། ཇི་ལྟར་ན་རྒྱན་དེ་དག་གི་དོན་ནི་གཅིག་ཏུ་དྲིལ་
ནས་གང་ལས་འཆད་ན་རྒྱན་དང་པོ་ཁྱད་པར་ལྔས་གླེང་བསླངས་ཏེ་འཚང་
རྒྱ་ཚུལ་གྱི་ཁྱད་པར་བཞིའི་སྒོ་ནས་འཆད། གང་གིས་འཆད་ན། བླ་མས་
རྒྱུད་དོན་མཐའ་དྲུག་དང་ཚུལ་བཞིའི་རྒྱ་གྲོལ་ཏེ་འཆད། གང་འཆད་ན།
རྒྱན་དེ་དག་གིས་རིམ་གཉིས་དང་ཁྱད་པར་བདེན་གཉིས་ཟུང་འཇུག་སྟོན་
པའི་ཚུལ་འཆད། གང་ལ་འཆད་ན་གང་ཟག་ལྔར་ཚོགས་སློབ་སོ་སོར་ཕྱེ་
སྟེ་འཆད་པ་ནི་རྒྱན་དང་པོ་དྲུག་གི་གནད་དོན་ཡིན་པས་ཟུང་འཇུག་གི་གོ་བ་
སྐྱེད་པའི་ཐབས་བླ་ན་མེད་པ་ཡིན་ནོ།
གསུམ་པ་མན་ངག་ཡང་དག་དང་ལྟར་སྣང་སོགས་བསྟན་པ་ལ། དེས་
ན་བླ་མའི་མན་ངག་ཅེས་སོགས་བདུན་ལ། རིམ་གཉིས་དང་ལམ་གྱི་རིམ་
པ་ལྔའི་ཟབ་གནད་དང་མན་ངག་མཐར་ཐུག་པ་ནི་རྩ་རྒྱུད་རྣམས་ཡིན་ཡང་།
དེ་ལས་མཐའ་དྲུག་དང་ཚུལ་བཞིས་རྒྱས་བཏབ་པས་རིན་པོ་ཆེ་ལྟ་བུས་ཀྱང་
གོ་དཀའ་བས་ན་བཤད་རྒྱུད་ལྔ་དང་རྒྱུད་ཕྱི་མ་དང་དྲུག་གིས་སྦས་དོན་གསལ་

བོར་བྱས་ཀྱང་དེ་ཡང་འཕགས་པ་ཡབ་སྲས་ཀྱིས་རྩ་བཤད་སྦྱར་བའི་མན་
ངག་ལ་མ་བརྟེན་པར་གོ་མི་ནུས། དུས་ཀྱི་དབང་གིས་ཀྱང་དེ་ཡང་གོ་དཀའ་
བས་རྒྱལ་བ་གཉིས་པའི་མན་ངག་གི་ལྡེ་མིག་གིས་རྒྱུད་དང་དགོངས་འགྲེལ་
གྱི་མཛོད་ཀྱི་སྒོ་ཕྱེ་ནས་ལམ་རིམ་པ་གཉིས་ཀྱི་ནོར་ལ་འདོད་རྒུར་ལོངས་སྤྱོད་
དགོས་པ་ཡིན་ནོ། མན་ངག་རྣམ་དག་ཡིན་ན་གཞུང་དོན་ཐབས་མཁས་ཀྱིས་
ཟིན་ན་སྐྱེ་ཤི་བར་དོ་གསུམ་སྐུ་གསུམ་དུ་འགྱུར་བ་དང་། མིན་ན་འཁོར་
བའི་རྒྱུར་གྱུར་པ་ལ་ངེས་པ་བདེ་བླག་ཏུ་སྟེར་ནུས་པ་ཞིག་དགོས་མོད། མན་
ངག་བསྟེན་ཀྱང་དེ་ལྟར་མི་ནུས་ན་རང་གི་བློའི་སྐྱོན་རྣམས་དང་དོན་སྐྱོན་གང་
རུང་གི་རྟགས་ཡིན་པས་བསལ་བར་བྱའོ།
གཉིས་པ་བརྗོད་བྱ་ལམ་གྱིས་བགྲོད་ཚུལ་ལ་གཉིས། དང་པོ་ཐོས་བསམ་
གྱིས་ཤེས་པར་བྱ་བ་དང་། ཤེས་ནས་སྒོམ་པས་ཉམས་སུ་བླང་བའོ། དང་
པོ་ནི། དེ་ལྟར་རྒྱུད་དོན་ཞེས་སོགས་གསུམ་ལ། བཤད་མ་ཐག་པ་ལྟར་
རྒྱུད་དགོངས་འགྲེལ་དང་བཅས་པའི་དོན་དང་པོ་ཐོས་པས་གཏན་ལ་ཕབ་
བསམ་པས་སྒྲོ་འདོགས་བཅད་དེ་དེའི་དོན་བླ་མའི་གདམས་ངག་ཏུ་ཁྱེར་ནས་
རིམ་གཉིས་ཉམས་སུ་བླངས་པས་རིམ་གཉིས་ཀྱི་རྟོགས་པ་སྐྱེ་སླའོ།
གཉིས་པ་ལ་གཉིས། རིམ་གཉིས་ཀྱི་གོ་རིམ་ངེས་པ་དང་། རིམ་གཉིས་

ལ་བསླབ་ཚུལ་ལོ། དང་པོ་ནི། ཐབས་དང་ཐབས་བྱུང་ཞེས་སོགས་བཞི་
ལ། ཐབས་རྩ་རླུང་ཐིག་ལེའི་རྣལ་འབྱོར་དང་། དེ་ལ་གནད་དུ་བསྣུན་པའི་
ཐབས་ལས་བྱུང་བའི་རྫོགས་རིམ་གཉིས་མ་བཅོས་པའི་རྣལ་འབྱོར་ཡིན་ལ།
དེའི་སྔོན་དུ་ཆུ་བོའི་ཕ་རོལ་དུ་བགྲོད་པའི་གཟིངས་བཞིན་དུ་ས་བོན་དང་ཕྱག་
མཚན་སོགས་ཐབས་དང་། དེ་ལས་རང་ཉིད་ལྷར་བསྐྱེད་པ་གཉིས་བློས་
བཏགས་པའི་བཅོས་མའི་བསྐྱེད་རིམ་སྒོམ་དགོས་ཏེ། དེ་རྫོགས་རིམ་
གྱི་སྨིན་བྱེད་ཡིན་པའི་ཕྱིར། དོན་འདི་རྒྱས་པར་སྤྱོད་བསྡུས་ལས་གསུངས་
པའི་དོན་དྲིལ་ན་ཆུ་བོའི་ཕ་རོལ་ཀྱི་འདོད་ཡོན་བཟའ་བཏུང་སོགས་དང་
རྫོགས་རིམ་སྦྱར། ཆུ་བོ་དང་ཐ་མལ་གྱི་སྣང་ཞེན། བསྐྱེད་རིམ་དང་
གཟིངས་སྦྱར་ནས་གསུངས་སོ།
གཉིས་པ་ལ་གཉིས། བསྐྱེད་རིམ་ལ་སློབ་ཚུལ་དང་། རྫོགས་རིམ་
ལ་སློབ་ཚུལ་ལོ། དང་པོ་ལ་བཞི། བསྐྱེད་རིམ་གྱི་མཚན་ཉིད། བཞེད་
ཚུལ་མི་འདྲ་བའི་བསྐྱེད་རིམ་རྣམས་གནད་མཐུན་པར་བསྟན་པ། བསླབ་
ཚུལ་དངོས། བསླབས་པས་བསྐྱེད་རིམ་སྐྱེ་བ་བརྟན་པ་མཐར་ཕྱིན་པ་དང་
གསུམ་གྱི་ཚད་བསྟན་པའོ། དང་པོ་ནི། སྨིན་བྱེད་རིམ་པ་དང་པོར་སློབ་
ཚུལ་ལ། ཞེས་སོགས་དྲུག་ལ། བསྐྱེད་རིམ་གྱི་མཚན་ཉིད་ཡོད་དེ། རང་

འབྲས་རྫོགས་སྐྱེས་སྨིན་བྱེད་གང་ཞིག་སྒོམ་སྟོབས་ཀྱིས་རླུང་དབུ་མར་ཞུགས་
གནས་ཐིམ་གསུམ་བྱས་པ་ལས་བྱུང་བ་མ་ཡིན་པར་སྐྱེ་ཤི་བར་དོ་གསུམ་པོ་
གང་རུང་དང་རྣམ་པ་མཐུན་པར་བློས་གསར་དུ་བཏགས་ནས་སྒོམ་པའི་
རིགས་སུ་གནས་པའི་རྣལ་འབྱོར་དེ་འཇོག་པའི་ཕྱིར། རིགས་གནས་སྦྱར་
དགོས་ཏེ་སྲུང་འཁོར་དང་རིག་མ་འདུ་བྱ་བ་སོགས་སྦྱང་གཞི་དང་རྣམ་མཐུན་
མ་ཡིན་པར་རྣམ་བཞག་རིམ་པའི་རྣམ་བཤད་དུ་གསུངས་པའི་ཕྱིར།
གཉིས་པ་ནི། རྒྱུད་ཀྱི་དགོངས་དོན་ཞེས་སོགས་བཅུ་གཅིག་ལ། དེ་ལ་
སྔོན་གྱི་པཎ་གྲུབ་རྣམས་ཀྱི་བཞེད་སྲོལ་ལ་བསྐྱེད་རིམ་ལ་དམིགས་རྣམ་འདྲ་
མིན་མང་དུ་ཡོད་ཀྱང་། གནད་དོན་ནི་གཞིའི་སྐྱེ་ཤི་བར་དོ་གསུམ་སྦྱང་གཞི་
དང་། ལམ་གྱི་འོད་གསལ་ཆོས་སྐུ། སྒྱུ་མ་ལོངས་སྐུ། རགས་པའི་ཡུལ་
སྐུ་གསུམ་སྦྱོང་བྱེད་དང་། འབྲས་བུའི་ཆོས་ལོངས་སྤྲུལ་གསུམ་སྦྱངས་འབྲས་
སུ་ངོ་འཕྲོད་པར་བྱས་ཏེ་བསྒོམས་པ་ལས། སྦྱང་གཞི་གསུམ་མྱུར་དུ་སྦྱོང་
ཞིང་ལམ་དང་འབྲས་བུའི་སྐུ་གསུམ་མྱུར་དུ་འགྲུབ་པའི་དགེ་རྩ་སྨིན་བྱེད་ཀྱི་
ཐབས་སུ་ངེས་པར་འགྲོ་བའི་རྣལ་འབྱོར་གོམས་པར་བྱས་པ་ལས་ཡིད་ངོར་
ཐ་མལ་གྱི་སྣོད་བཅུད་ལ་ཐ་མལ་དུ་སྣང་ཞིང་ཞེན་པ་གཉིས་འགོག་ནུས་པའི་
དགའ་བའི་རྟེན་དང་བརྟེན་པའི་ང་རྒྱལ་དང་གསལ་སྣང་བརྟན་པོ་སྒྲུབ་པ་ལ་

བསྐྱེད་རིམ་ཐམས་ཅད་མི་འདྲ་བ་མེད་དོ། ཚེ་དེ་ལ་འཚང་རྒྱ་ངེས་ཀྱི་རྣལ་
འབྱོར་པས་སྦྱང་གཞི་དེ་གསུམ་སྦྱོང་ཚུལ་དུས་གསུམ་པོ་གང་གི་དབང་
དུ་བྱས་ན་ཡང་རྩོད་ཚེ་རིགས་པ་ཁེགས་དཀའ་ཡང་། རྗེ་ཉིད་ཀྱིས་གཞི་
ལམ་འབྲས་བུ་གསུམ་རྣམ་མཐུན་བསྒོམས་པས་དེ་གསུམ་རང་ལ་ཡོང་
བ་བཀག་པ་ཡིན་ཏེ། དེའི་དོད་ལ་ལམ་འབྲས་ཀྱི་སྐུ་གསུམ་འབྱུང་བ་
ནི་སྐུ་གསུམ་ལམ་དུ་འཁྱེར་བའི་དོན་ཡིན་གསུངས་པ་འདི་ཉིད་ལ་བརྟེན་
དགོས་སོ། འདི་གསུམ་དང་ཐ་མལ་གྱི་སྣང་ཞེན་སོགས་འདུས་ལམ་གྱིས་
ས་བོན་སྤོང་བ་དང་། འཇིག་རྟེན་པའི་ལམ་གྱིས་མངོན་གྱུར་མགོ་གནོན་
པ་ལྟ་བུ་མ་ཡིན་པར་གསུངས་སོ། །
གསུམ་པ་བསྐྱེད་རིམ་ལ་བསླབ་ཚུལ་དངོས་བཤད་པ་ལ་གཉིས། མངོན་
རྟོགས་ཀྱི་རིམ་པ་ཇི་ལྟར་སྒོམ་པའི་ཚུལ། བསྐྱེད་རིམ་སྤྱིའི་རྣམ་བཞག་
གོ དང་པོའི་ཚུལ་ལ་རྗེ་རྒྱལ་བ་གཉིས་པས་མཁས་གྲུབ་རྗེ་ཐོག་མར་མཇལ་
ཚེ་ཁྱེད་ཀྱི་ཡི་དམ་གང་ཡིན་ཞེས་དྲིས་པས་གཤེད་དམར་ཡིན་ཞུས་པ་ན།
གཤིན་རྗེ་གཤེད་དམར་ནག་འཇིགས་གསུམ་ལ་ཁྱད་མེད་ཀྱང་། ངའི་བཀའ་
སྲོལ་འདི་ལ་ཡི་དམ་རྡོ་རྗེ་འཇིགས་བྱེད་ལ་བྱས་ན་རྟེན་འབྲེལ་གྱི་གནད་ཁྱད་
པར་ཅན་ཡོད་ཅེས་གསུངས་པ་ལྟར་རང་རེ་རི་བོ་དགེ་ལྡན་པའི་མཆོག་དམན་

ཀུན་གྱི་ཡི་དམ་དང་། ཁྱད་པར་བྱང་རྒྱུད་འདིར་བཤད་གྲྭ་སྒྲུབ་གྲྭ་ཀུན་གྱི་
རྒྱུན་འཁྱེར་ཉམས་བཞེས་ཀྱི་ལྷ་ཡིན་གཤིས་འདིའི་ཆོ་གའི་སྟེང་ནས་སྐུ་གསུམ་
ལམ་འཁྱེར་གནད་བསྡུས་རེ་ཉེ་བར་མཁོ་སྟེ། སྔགས་རིམ་( ལས་རིམ་
x )དང་སྤྱོད་བསྡུས་ལས་བསྐྱེད་རིམ་མཐར་ཕྱིན་པའི་བར་ཐམས་ཅད་ལ་
ལས་དང་པོ་བར་བཤད་པས་ལས་དང་པོ་བ་ལ་བསྐྱེད་རིམ་གལ་ཆེ་ལ་ཞེས་
དང་། བསྐྱེད་རིམ་མང་ཡང་དཔེ་མང་པོ་མེད་པ་དང་། བློ་དམན་དག་
ཤོག་གྲངས་བརྒྱར་ཉེ་བ་ཙམ་ལ་ཞུམ་པར་འགྱུར་བ་སོགས་དགག་དགོས་
གཉིས་ཀྱི་སྒོ་ནས་འདིའི་ཆོ་ག་ལྟར་ཐོ་ཙམ་བཀོད་པ་ལ། །
༩སྦྱོར་དངོས་མཇུག་གསུམ་ལས་དང་པོ་ལ། དེ་ཕྱིར་སྦྱོར་བ་
ཚོགས་བསགས་སྲུང་འཁོར་སོགས། །སྦྱོར་བའི་རིམ་པ་རང་རང་
ལུགས་བཞིན་སྒོམ། ཞེས་སྦྱོར་བ་བཅུ་དགུ་ལ་ཐོག་མར་གནས་ཁང་བྱི་
དོར་བྱས། རྟེན་བཀྲམས་མཆོད་གཏོར་བཤམས་ཏེ། སྒྲུབ་ཐབས་ཀྱི་མགོར་
ཀུན་སློང་བཅོས་པ་དང་སྐྱབས་སེམས་བྱ། བརྒྱུད་འདེབས་ཀྱི་སྐབས་སུ་རྐང་
པ་དང་པོ་གསུམ་གྱིས་རང་གི་སྤྱི་བོར་ཆོས་འདིའི་དངོས་བརྒྱུད་ཀྱི་བླ་མ་རྣམས་
རིམ་པར་གསལ་བཏབ། རྐང་པ་བཞི་པས་མཆོག་ཐུན་གྱི་དངོས་གྲུབ་ཞུས་
ནས་མཐར་རང་ལ་ཐིམ་པས་རྒྱུད་བྱིན་གྱིས་བརླབས་པར་བསམ། སྐད་

ཅིག་དཀྲོང་བསྐྱེད་སྐབས་རང་སེམས་བདེ་བ་ཆེན་པོའི་ཡེ་ཤེས་སུ་མོས་བློ་
བརྟན་པོས་སྟོང་པ་ཉིད་དང་རོ་གཅིག་ཏུ་སོང་བའི་ཡེ་ཤེས་ཆོས་སྐུའི་སྣང་
ཆ་འཇིགས་བྱེད་ཞལ་ཕྱག་རྒྱན་ཆ་ལུགས་ཡོངས་སུ་རྫོགས་པ་སྣང་ལ་རང་
བཞིན་མེད་པའི་ང་རྒྱལ་དང་གསལ་སྣང་བསྐྱེད། རྡོ་དྲིལ་ཐབས་ཤེས་ཀྱི་
མཚོན་དོན་དྲན་པས་བཟུང་། ནང་མཆོད་དང་མཆོད་གཏོར་ཀུན་ལ་
བསང་བའི་སྐབས་སུ་ཐུགས་ཀའི་ཧཱུྃ་ལས་ཁྲོ་ཚོགས་ཀྱིས་བསྒྲུབ་བྱའི་
བགེགས་བསྐྲད་པར་མོས། སྦྱངས་པའི་སྐབས་སུ་སྔགས་དོན་ལྟར་བློའི་
ངེས་ངོར་སྒྲུབ་གཞིས་མཚོན་པའི་ཆོས་ཀུན་རང་བཞིན་གྱིས་སྟོང་པའི་
ལྟ་ཐོག་ཏུ་བཞག དེའི་ངང་ནས་བློའི་ཟུར་གཅིག་གིས་སྣང་ངོར་སོ་སོའི་
གོ་སར་སྣོད་བཅུད་རང་རང་གི་ས་བོན་ཐོལ་གྱིས་བྱུང་བ་འོད་དུ་ཞུ་བ་
ལས་རླུང་མེའི་དཀྱིལ་འཁོར་མི་མགོའི་སྒྱེད་བུ་ཀ་པཱ་ལ་དང་བཅས་པ་དང་།
བཅུད་རྣམས་འབྲུ་གསུམ་གྱིས་སྦྱངས་རྟོགས་སྦར་བས་བདུད་རྩིར་བྱས།
འབྲུ་གསུམ་མཆོད་སྔགས་དང་སྤེལ་བས་བྱིན་གྱིས་བརླབས་ཏེ། ཕྱོགས་
སྐྱོང་ལ་མཆོད་གཏོར་ཕུལ་ནས་སྒྲུབ་ཐབས་སྒོམ་པའི་བར་ཆད་ཞི་བའི་
འཕྲིན་ལས་བཅོལ། ཡིག་བརྒྱ་བཟླས་པས་སྡིག་ལྟུང་སྦྱངས་པ་སོགས་
སྦྱོར་བའི་རིམ་པ་ཆོ་ག་རང་རང་གི་ལུགས་བཞིན་བསྒོམ་པའོ། །

འཕྲོས་དོན་ཅུང་ཟད་ལ། བདུད་རྩི་བྱིན་རླབས་ཀྱི་ཆོ་ག་ཀླུ་སྒྲུབ་ཡབ་
སྲས་དང་རྒྱ་གཞུང་གཞན་ནས་མ་བྱུང་བས་བོད་སྔ་མ་སྤངས་པ་དང་རྟོགས་
པའི་ཡོན་ཏན་གྱིས་མངོན་པར་མཐོ་བ་རྣམས་ཀྱིས་ཅི་བྱ་གཏོལ་མེད་དུ་གྱུར་
པ་ན། ཇི་སྐད་དུ། མཁས་མཆོག་བྱེ་བས་རྟོགས་པར་དཀའ་བའི་གནས།
།ཞིབ་ཅིང་ཆེས་ཕྲ་དྲི་མེད་རིགས་པ་ཡིས། །མ་ལུས་ཆོས་ཀུན་གཟིགས། ཞེས་
དང་། འཕགས་ཡུལ་ཤིང་རྟ་ཆེ་རྣམས་བཞེད་པའི་གཞུང་། །ཇི་བཞིན་
གཟིགས་པ་ཁྱེད་ལས་གཞན་ན་གང་། ཞེས་བསྔགས་པ་ནི་གྲུབ་མཐའི་ཞེན་
ཁ་ལྟ་བུ་མ་ཡིན་པར་རྩ་བཤད་དགོངས་འགྲེལ་དང་བཅས་པ་གུང་བསྒྲིགས་
ནས་མཛད་པ་མིག་མཐོང་ལག་ཟིན་འདི་ལྟ་སྟེ། སྟོང་པའི་ངང་ལས་རླུང་
མེ་བསྐྱེད་པ་ནཱ་རོ་པའི་རྒྱུད་ཕྱི་མའི་འགྲེལ་པར་བཤད། དེ་དག་ཡཾ་རཾ་ལས་
བསྐྱེད་པ་ཐུབ་པ་དཔལ་གྱིས་བཤད། ཐོད་པ་རྒྱུད་ལས་པདྨ་ཞེས་པས་བསྟན།
དེར་རྫས་བསྐྱེད་པ་ལེའུ་བཅུ་དྲུག་པར་གླང་པོའི་ཤ་དང་རྟ་ཡི་ཤ་ཞེས་བསྟན་
པ་དང་། རྒྱུད་ཕྱི་མར་ཐ་མལ་ལུས་ཀྱི་ཆོས་ལ་ནི། ཞེས་སོགས་ཀྱིས་རིགས་
ལྔའི་ས་བོན་གྱིས་བསྐྱེད་ཅིང་མཚན་མར་བསྟན། རིགས་གང་དུ་འཇོག་བཤད་
རྒྱུད་རྡོ་རྗེ་ཕྲེང་བར། ཁྲག་ནི་རིན་ཆེན་དབང་ཕྱུག་དང་ཞེས་སོགས་ཀྱིས་
བསྟན། འཇོག་ཚུལ་སྒྲོན་གསལ་ལས་གསུངས། ཤ་ལྔ་ཡང་རྩ་རྒྱུད་དང་

རྒྱུད་ཕྱི་མ་ལས། དཔའ་བོ་ལྔ་ནི་ཤ་ལྔའོ། ཞེས་པས་བསྟན། སྦྱངས་རྟོགས་
སྦྱར་བའི་ཚུལ་རྒྱུད་ཕྱི་མར། རྡོ་རྗེ་ཧཱུཾ་ལས་བྱུང་བ་ནི་ཞེས་རྐང་པ་གཉིས་
དང༌། ཨཱ༔ལས་བྱུང་བའི་པདྨ་ནི་ཞེས་རྐང་པ་གཉིས་དང་། ཨོཾ་གྱིས་མཚན་
པའི་བདུད་རྩི་ནི་ཞེས་རྐང་པ་གཉིས་རྣམས་ཀྱིས་ཡི་གེ་གསུམ་གང་དུ་གནས་
པ་བསྟན། བྱིན་གྱིས་བརླབས་ཚུལ་རྒྱུད་ཕྱི་མ་གོང་འོག་གསུམ་དང་། རྩ་
རྒྱུད་ལས་སྔགས་རྣམས་ཀུན་གྱི་ཡི་གེ་ཨོཾ་ཞེས་སོགས་ཀྱིས་བསྟན་པ་ས་འོག་
གི་གཏེར་བཏོན་པ་ལྟ་བུ་ལ་ཡང་སུ་ཞིག་གིས་འགོང་བར་ནུས། འདིས་མཚོན་
པའི་རྗེའི་ལེགས་བཤད་མཐའ་དག་ཆུ་མགོ་གངས་ལ་ཐུག་པ་ལྟར་མདོ་རྒྱུད་
དགོངས་འགྲེལ་དང་བཅས་པ་ལ་གཏུགས་ཤིང་བཀའ་དྲིན་ཆེ་བའི་ལོ་ཙཱ་པ་
རྣམས་ཀྱི་འགྱུར་ལེགས་ཉེས་དང་ཐ་ན་ཚིག་ཟིན་རོ་ཐོན་མ་ཐོན་ཙམ་ཕྲ་ཞིབ་
མཛད་པ་སོགས་ཆ་ཤས་ཙམ་རེ་མཐོང་ཚེ་མིག་ནས་མཆི་མ་འཁྲུགས་པ་ཙམ་
ལས་སྨྲ་བརྗོད་ཀྱི་ཡུལ་ལས་འདས་སོ། སྟེས་དབང་གིས་འདི་དང་ལན་གཅིག་
མཇལ་བ་ལོང་པས་གླང་རྔ་ཟིན་པ་ལྟར་མ་མཐའ་རྗེའི་མཚན་སྔགས་ཙམ་
རེ་ལ་འབད་པ་གནད་དུ་ཆེའོ་ཞེས་རང་ལ་གྲོས་བཏབ་པའོ།
དཀྱུས་ལ་འཇུག་སྟེ། བསྐྱེད་རིམ་ལ་སྦྱང་གཞི་སྦྱོང་བྱེད་ངོ་འཕྲོད་པ་
གལ་ཆེ་བའི་ཚུལ་སྔགས་རིམ་ལས་གསུངས་པ་ནི་འདི་ལྟར། སྔགས་པས་

འཛམ་གླིང་གི་མི་མངལ་སྐྱེས་ཁམས་དྲུག་ལྡན་ཞིག་གི་སྐྱེ་བ་ལེན་པའི་རྒྱུར་
ཚོགས་བསགས་དགོས་པ་དང་མཐུན་པར་དང་པོ་ཞིང་ཁྱད་པར་ཅན་ལ་
ཚོགས་བསགས། དེའི་འཆི་རིམ་དང་མཐུན་པར་ཆོས་སྐུའི་ལམ་འཁྱེར་
སྒོམ། འཆི་བ་ལས་བར་དོར་ལྡང་བ་དང་མཐུན་པར་ལོངས་སྐུའི་ལམ་འཁྱེར་
སྒོམ། བར་དོ་བ་དེ་མངལ་དུ་ཉིང་མཚམས་སྦྱར་བའི་མཐར་སྐྱེ་བ་དང་མཐུན་
པར་སྤྲུལ་སྐུའི་ལམ་འཁྱེར་སྒོམ་པར་གསུངས་པ་འདི་ཉིད་བློ་ལ་འཇགས་
དགོས་སོ། དོན་ནི་དང་པོ་ནི་སྔགས་པས་ཚོགས་བསགས་པ་དང་རྣམ་པ་
མཐུན་པར་རང་འཇིགས་བྱེད་དུ་གསལ་བའི་ཐུགས་ཀའི་འོད་ཟེར་གྱིས་ཞིང་
ཁམས་ཐམས་ཅད་སྣང་བར་བྱས། དེ་ན་བཞུགས་པའི་རྒྱལ་བ་སྲས་བཅས་
དཔག་ཏུ་མེད་པས་བསྐོར་བའི་རྡོ་རྗེ་འཇིགས་བྱེད་རིགས་བདག་བླ་མ་དང་
བཅས་པ་སྤྱན་དྲངས། འོད་ཟེར་སྙིང་གར་སྡུད། སྔགས་རིམ་ལས་གང་
བསྒོམ་བྱའི་ལྷ་འོག་མིན་ནས་མར་མེ་གཅིག་ལས་གཉིས་ཆད་ཀྱི་ཚུལ་གྱིས་
གསུངས་སོ། ཕྱག་མཆོད་སོགས་བདུན་རྣམ་དག་འབུལ། སྡོམ་གཟུང་
དང་ཚད་མེད་བཞི་སྒོམ་སོགས་ཚོགས་བསགས་པས་འཁོར་བར་སྐྱེ་བའི་ལས་
སྦྱོང་བ་དང་བསོད་ནམས་ཀྱི་ཚོགས་རྫོགས་པའི་སྨིན་བྱེད་དུ་འགྱུར་རོ།
དངོས་གཞིའི་འཆི་བ་ཆོས་སྐུའི་ལམ་འཁྱེར་ནི། རྩ་བར། ཡིད་ངོར་

ཐ་མལ་སྣོད་བཅུད་ཕུང་སོགས་ཀྱི། །སྣང་བ་ཀུན་བསྡུས་སྟོང་པའི་ངེས་
ཤེས་ཀྱིས། །འོད་གསལ་ཆོས་སྐུའི་ང་རྒྱལ་འཛིན་པ་དང་། ཞེས་རྐང་པ་
གསུམ་གྱིས་བསྟན་པའི་ཚུལ་ནི། སྔགས་གཉིས་ཀྱི་དང་པོས་གཟུང་བས་
བསྡུས་པའི་ཆོས་ཐམས་ཅད་དང་། གཉིས་པས་འཛིན་པས་བསྡུས་པའི་ཆོས་
ཐམས་ཅད་རང་བཞིན་གྱིས་གྲུབ་པའི་རྟག་མཐའ་དང་། གཏན་ནས་མེད་
པའི་ཆད་མཐའ་དང་། གཉིས་ཀ་དང་། གཉིས་ཀ་མ་ཡིན་པའི་མཐའ་བཞི་
དང་བྲལ་ཚུལ་རིགས་པས་གཏན་ལ་ཕབ་ནས། རང་གི་སྙིང་ག་ནས་འོད་
ཟེར་འཕྲོས་པས་སྣོད་བཅུད་རྣམས་འོད་དུ་ཞུ་ནས་རང་ལ་ཐིམ། རང་འོད་
དུ་ཞུ་ནས་ཐུགས་ཀའི་ཧཱུྃ་ལ་ཐིམ། དེ་ལྟར་རིམ་པར་ཧཱུཾ་ཡིག་གི་ཞབས་ཀྱུ་
ཧ་དང་། ཧ་ཧའི་མགོ་བོ་དང་། མགོ་བོ་ཟླ་ཚེས། ཟླ་ཚེས་ཐིག་ལེ། ཐིག་
ལེ་ན་ད། ན་དཱ་ཡང་མི་དམིགས་པར་སྟོང་པ་བཞིའི་འོད་གསལ་ཉིད་ལ་མཉམ་
པར་བཞག སྐབས་འདིའི་སྣང་བ་གསུམ་ནི་རྗེས་མཐུན་པ་སྟེ། མཚན་
ཉིད་པ་རླུང་མི་ཤིགས་པ་ལ་ཐིམ་དགོས་སོ། དེ་ལྟར་སྣོད་བཅུད་ནས་སྟོང་
པའི་བར་ལ་ས་ཆུ་མེ་རླུང་བཞི་སྔ་མ་ཕྱི་མར་ཐིམ་པ་དང་། རླུང་རྣམ་ཤེས་
ལ་ཐིམ་པར་རྩོམ་པ་དང་། དེ་རིམ་པར་སྣང་མཆེད་ཐོབ་གསུམ་སྟོང་པའི་
བར་ལ་ནང་དུ་སྨིག་རྒྱུ། དུ་བ། མེ་ཁྱེར། མར་མེ། སྟོན་གནམ་གཡའ་

དག་ལ་ཟླ་འོད་ཀྱིས་ཁྱབ་པ་དང་། དེ་ལ་ཉི་འོད་ཀྱིས་ཁྱབ་པ་དང་། དེ་ལ་
སྨག་འཐུག་པོས་ཁྱབ་པ་དང་། རྐྱེན་གསུམ་པོ་དེ་དག་དང་བྲལ་བའི་ནམ་
མཁའི་རང་མདངས་ཇི་ལྟ་བུའི་སྣང་བ་དང་། དེ་དག་གི་སྐབས་སུ་ཕྱི་ནང་
གི་རྟགས་རྟགས་ཅན་བྲང་སྤྲོད་དུ་འབྱུང་ཚུལ་ཤེས་པར་བྱའོ། དེ་ལྟར་རང་
སེམས་ལྷན་སྐྱེས་ཀྱི་བདེ་བ་ཆེན་པོའི་ངོ་བོར་སོང་བ་དེ་སྟོང་པ་ཉིད་དང་རོ་
གཅིག་ཏུ་ཞུགས་པའི་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་ཆོས་སྐུ་
དེ་ངའོ་སྙམ་དུ་རྩེ་གཅིག་ཏུ་མཉམ་པར་འཇོག་པ་འཆི་བ་ཆོས་སྐུའི་ལམ་འཁྱེར་
རོ། ས་ཆུ་མེ་རླུང་རྣམས་སྔ་མ་ཕྱི་མ་ལ་ཐིམ་ཞེས་པ་རང་རང་གིས་རྣམ་
ཤེས་ཀྱི་རྟེན་བྱེད་པའི་ནུས་པ་ལོག་ནས་ཕྱི་མའི་སྟེང་དུ་འཕོས་པ་ལྟ་བུ་དང་།
ཀུན་རྟོག་ཡོ་གའི་རླུང་ཡང་སེམས་ཀྱི་སྣོན་པ་བྱེད་པའི་ནུས་པ་ལོག་ནས་ཕྱི་
མའི་རླུང་ལ་འཕོས་པ་ལྟ་བུ་དང་། སྟོང་བཞི་སྔ་མ་ཕྱི་མར་ཐིམ་པ་ཡང་ཡུལ་
སྣང་ཇེ་ཕྲར་སོང་བས་ཡུལ་འཛིན་པའི་ནུས་པ་ལོག་པས་ཡིན་ནོ། ལམ་འཁྱེར་
དེ་ལྟར་བསྒོམས་པས་རང་ལ་འབྱུང་འགྱུར་གྱི་ཐ་མལ་གྱི་འཆི་བ་སྦྱོང་། ལམ་
རྫོགས་རིམ་གྱི་རླུང་དབུ་མར་ཞུགས་གནས་ཐིམ་གསུམ་ལས་དཔེ་དོན་གྱི་འོད་
གསལ་གྱི་རྟོགས་པ་སྐྱེ་བའི་སྨིན་བྱེད་དུ་འགྱུར། འབྲས་བུ་འོད་གསལ་ཆོས་
སྐུ་འགྲུབ་པའི་ནུས་པ་ཁྱད་པར་ཅན་འཇོག་གོ མཉམ་བཞག་དེའི་ངང་ནས་

བློའི་ཟུར་གཅིག་གིས་གཞན་དོན་དུ་གཟུགས་སྐུར་ལྡང་སྙམ་པའི་འཕེན་པ་
དང་བཅས་ས་བོན་ལས་འབྱུང་བཞིའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་
ཚོགས་རྡོ་རྗེའི་ལྟེ་བར་ཧཱུྃ་གི་འོད་ཟེར་འཕྲོས་པའི་རྡོ་རྗེའི་རྭ་བ་མེ་རི་གུར་དང་
བཅས་པ་ཁ་དོག་སྣ་ལྔ་པ་མེ་དཔུང་འཕྲོ་བ་ནག་པོའི་ཕྱོགས་ཀྱིས་བལྟ་བར་
མི་བཟོད་ཅིང་། དཀར་ཕྱོགས་པ་རྣམས་ཀྱིས་འཇའ་གུར་དུ་མཐོང་བའི་
སྲུང་འཁོར་འདི་རྒྱུད་བཞི་གའི་ཐུན་མོང་བའོ། དེའི་དབུས་སུ་ཐུན་མོང་མ་
ཡིན་པའི་སྲུང་འཁོར་ནི་ཧཱུཾ་ལས་བཀའི་འཁོར་ལོ་སེར་པོ་རྩིབས་བཅུ་པ་སྟེང་
འོག་གི་རྩིབས་གཉིས་མདུང་རྣོན་རྟིང་སྤྲད་པ་ལྟ་བུ་ལྟེ་བ་སྦུབས་སྟོང་འཕྲད་
མཚམས་ཀྱི་ཐད་ནས་ཕྱོགས་མཚམས་ཀྱི་རྩིབས་བརྒྱད་རལ་གྲིའི་རྣམ་པ་ཅན་
དང༌། ལྟེ་བའི་དབུས་སུ་རང་ཉིད་གནོད་མཛེས་ཡབ་ཡུམ་དུ་བསྐྱེད་དེ་ཁྲོ་
བོ་བཅུ་མངལ་འབྱིན་གྱིས་སྟེང་འོག་ཕྱོགས་མཚམས་སུ་འགོད་ཚུལ་ཆོ་གའི་
ཚིག་རིས་ལྟར་རོ། སྐབས་འདིར་འཁོར་ལོ་བསྐོར་བའི་གནད་ལྔ་སོགས་
གཞན་དུ་ཤེས་པར་བྱའོ། དབུས་སུ་རང་ཉིད་གནོད་མཛེས་ཞུ་བ་ལས་རྡོར་
སེམས་དང་། དེ་ལས་ཆོས་འབྱུང་ཕྱི་དཀར་ལ་ནང་དམར་བའི་འོག་ཟུར་
དུ་སྣ་ཚོགས་པདྨའི་ལྟེ་བར་སྣ་ཚོགས་རྡོ་རྗེ། དེའི་ལྟེ་བར་རྣམ་སྣང་ལས་གཞལ་
ཡས་ཁང་དུར་ཁྲོད་དང་བཅས་པ་ཚིག་རིས་ལྟར་བསྐྱེད། ཆ་ཚད་སོགས་

གཞན་ལས་ཤེས་པར་བྱའོ། དེ་ལྟར་བསྒོམས་པས་མ་དག་པའི་ཞིང་ལ་ལོངས་
སྤྱོད་པའི་ལས་ཀྱི་ནུས་པ་སྦྱོང་། ཡེ་ཤེས་རང་སྣང་ལས་གྲུབ་པའི་གཞལ་
ཡས་ཁང་དངོས་སུ་འགྲུབ་པའི་སྨིན་བྱེད་དུ་འགྱུར་རོ།
བར་དོ་ལོངས་སྐུའི་ལམ་འཁྱེར་ནི། སྨོན་ལམ་དབང་གིས་ལྷ་སྐུ་ན་དཱ་
སོགས། །ཡིད་ངོར་ལོངས་སྐུར་ལྡང་ཞིང་ཞེས་རྐང་པ་ཕྱེད་དང་གཉིས་བྱུང་།
དོན་ནི་འཆི་བ་ལས་བར་དོ་དང་། འོད་གསལ་ལས་སྒྱུ་ལུས་གཉིས་བར་མ་
ཆད་དུ་འབྱུང་བ་དང་རྣམ་པ་ཤིན་ཏུ་མཐུམ་པར་སྨོན་ལམ་གྱི་དབང་གིས་བདེ་
མཆོག་སོགས་ན་དཱ་དང་། འདིར་ལྷ་སྐུ་ཡིན་ལ། དེ་ཡང་གཞལ་ཡས་ཁང་
གི་དབུས་སུ་མེ་རླུང་འདྲེས་པའི་དམར་ནག་དྲག་ཏུ་གཡོ་བའི་སྟེང་དུ་ཨ་ཡིག་
དང་པོ་ལས་ཟླ་བའི་དཀྱིལ་འཁོར། དེའི་སྟེང་དུ་ཧཱུྃ་ཡིག་རང་སྒྲ་འབྲུག་
ལྟར་སྒྲོག་པ་ལས་རལ་གྲི་ཧི༔ཡིག་གིས་མཚན་པ། དེ་ལས་འོད་ཟེར་འཕྲོས་
ཕྱོགས་བཅུའི་རྒྱལ་བ་ཐམས་ཅད་སྤྱན་དྲངས་ཏེ་ཐིམ། དེ་ལས་འཇམ་དཔལ་
གྱི་སྐུར་བཞེངས་པ་རྣམས་རིམ་པར་བར་དོའི་ངག་དང་ཡིད་དང་བྱ་བ་དང་
ལུས་དང་རྣམ་པ་མཐུན་ཞིང་། ལམ་གྱི་དག་མ་དག་གི་སྒྱུ་ལུས་དང་འབྲས་
བུ་ལོངས་སྐུ་གཉིས་ཀྱི་གསུང་ཐུགས་མཛད་པ་སྐུ་རྣམས་མཐུན་པས་དེ་ལྟར་
བསྒོམས་པས་རང་ལ་འབྱུང་འགྱུར་གྱི་བར་དོ་སྦྱོང་། རྫོགས་རིམ་སྒྱུ་མའི་

སྐུ་གཉིས་ཀྱི་ཚོ གས་པ་སྐྱེ་བའི་དགེ་རྩ་སྨིན་བྱེད་དུ་འགྱུར། འབྲས་བུ་ལོངས་
སྐུ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་གོ
སྐྱེ་བ་སྤྲུལ་སྐུའི་ལམ་འཁྱེར་ནི། རགས་པའི་སྐུས། །གཞན་དོན་སྒྲུབ་
ཕྱིར་མངལ་གྱི་གནས་སྐབས་སོགས། ཞེས་སོགས་རྐང་པ་ཕྱེད་དང་བརྒྱད་
བྱུང་། དོན་ནི་ཕྲ་བའི་ལུས་འདིས་གཞན་དོན་སྒྲུབ་མི་ནུས་པས་གཞན་དོན་
དུ་གཟུགས་སྐུར་ལྡང་སྙམ་པའི་འཕེན་པ་དང་བཅས་འོད་གསལ་མཚོན་པའི་
ཐུགས་ཀའི་ཉི་མ་ལས་འོད་ཟེར་འཕྲོས་རྣམ་སྣང་སོགས་སངས་རྒྱས་ལྔ། རྡོ་
རྗེ་རྣོན་པོ་སོགས་སེམས་དཔའ་སོ་གཉིས། རྡོ་རྗེ་ལྕགས་ཀྱུ་སོགས་ཁྲོ་བོ་བརྒྱད།
སྤྱན་མ་སོགས་སེམས་མ་རྡོ་རྗེ་མ་བཞི་སྟེ་རྒྱུའི་ལྷ་ཞེ་དགུས་མཚོན་པའི་རྒྱལ་
བ་སྲས་བཅས་སྤྱན་དྲངས་ཏེ། འཇམ་དཔལ་དང་བཅས་པ་ཉི་མ་ལ་ཞུགས་
པས་གདུག་པ་ཅན་སྲེག་པའི་འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་
པར་བསམ། དེ་དག་རིམ་པར་དེའི་རྣམ་ཤེས་མངལ་དུ་ཞུགས་པ་དང་ལམ་
འབྲས་ཀྱི་ལོངས་སྐུ་རགས་པའི་སྤྲུལ་སྐུ་འཛིན་པ་དང་ཆོས་མཐུན། ཉི་མའི་
སྟེང་དུ་ཧཱུྃ་མཐིང་ནག་རང་སྒྲ་འབྲུག་ལྟར་སྒྲོག་པའི་འོད་ཟེར་གྱིས་རྒྱལ་བ་
སྲས་བཅས་བཀུག་ཏེ་ཧཱུཾ་ལ་ཐིམ་པ་དང་། ཧཱུྃ་ལས་ཁྲོ་བོ་རྡོ་རྗེ་ནག་པོ་རྩེ་དགུ་
པ་ཧཱུཾ་གིས་མཚན་པ་དང༌། དེ་ལས་རྡོ་རྗེ་ཕྲ་རགས་དང་སངས་རྒྱས་བྱང་

སེམས་སྤྲོས་པས་གདུག་པ་ཅན་བསྲེགས་པ་དང་། སེམས་ཅན་རྣམས་སྨིན་
གྲོལ་ལ་བཀོད་ནས་ཚུར་འདུས་ཏེ་རྡོ་རྗེ་ལ་ཐིམ་པ་དང་། ཟླ་བ་ཉི་མ་རྡོ་རྗེ་
ཧཾ་དང་བཅས་པ་ཡོངས་སུ་གྱུར་པ་ལས་འབྲས་བུ་རྡོ་རྗེ་འཛིན་པའི་སྐུར་
བཞེངས་པ་རྣམས་ནི། རིམ་པར་མངལ་གྱི་སེམས་ཅན་དེའི་ངག་སྨྲ་བའི་
ནུས་པ་འགྲུབ་པ་དང་། དེའི་ཡིད་དང་ཕུང་ཁམས་སྐྱེད་མཆེད་སོགས་རིམ་
གྱིས་འགྲུབ་པ་དང་། དེའི་ལུས་རྫོགས་ནས་ཕྱི་རོལ་ཏུ་བཙས་པ་རྣམས་རིམ་
པར་ལམ་དང་འབྲས་བུའི་སྐབས་ཀྱི་རིགས་པའི་སྤྲུལ་སྐུ་རྣམས་ཀྱི་གསུང་
ཐུགས་མཛད་པ་སྐུ་རྣམས་ཆོས་མཐུན་པར་སྒོམ་པ་ནི་སྐྱེ་བ་སྤྲུལ་སྐུའི་ལམ་
འཁྱེར་རོ། དེ་ལྟར་གོམས་པས་གཞིའི་ཐ་མལ་གྱི་སྐྱེ་བ་སྦྱོང་། ལམ་རྫོགས་
རིམ་གྱི་དག་མ་དག་གི་སྒྱུ་མའི་སྐུས་རགས་པའི་སྤྲུལ་སྐུ་འཛིན་པའི་དགེ་རྩ་
སྨིན་བྱེད་དུ་འགྱུར། འབྲས་བུ་སྤྲུལ་སྐུ་བྱེ་བ་ཕྲག་བརྒྱ་འགྱེད་པའི་ནུས་པ་
ཁྱད་པར་ཅན་འཇོག་གོ
འབྲས་བུ་རྡོ་རྗེ་འཛིན་པ་མངོན་བྱང་ལྔ་ལས་བསྐྱེད་ཚུལ་ནི་ཨ་ཡིག་དང་
པོ་ལས་ཟླ་དཀྱིལ་བསྐྱེད་པ་ཟླ་བ་དང་མེ་ལོང་ཡེ་ཤེས་ལས་བྱང་ཆུབ་པ་དང་།
དེའི་དབུས་སུ་ཧཱུྃ་ཡིག་བསྐྱེད་པ་ནས་ཉི་མའི་དཀྱིལ་འཁོར་དུ་གྱུར་པའི་བར་
ཉི་མ་དང་མཉམ་ཉིད་ཡེ་ཤེས་ལས་བྱང་ཆུབ་པ་དང་། ཉི་སྟོང་ཧཱུཾ་ཡིག་དང་

དེ་ལས་དྲག་པོའི་རྡོ་རྗེ་བསྐྱེད་པ་ས་བོན་དང་ཕྱག་མཚན་སོར་རྟོག་ཡེ་ཤེས་
ལས་བྱང་ཆུབ་པ་དང་། ཟླ་ཉི་ཧཾ་དང་བཅས་པ་འདྲེས་པ་བྱ་གྲུབ་ཡེ་ཤེས་
ལས་བྱང་ཆུབ་པ་དང་། དེ་ལས་རྡོ་རྗེ་འཇིགས་བྱེད་ཀྱི་སྐུ་རྫོགས་པ་ཆོས་
དབྱིངས་ཡེ་ཤེས་ལས་བྱང་ཆུབ་པའོ། དེ་ལྟར་བློའི་ངེས་ཤེས་སྟོང་པ་ཉིད་
ལ་ཞུགས་པའི་སྣང་ཕྱོགས་ལྷའི་འཁོར་ལོ་དེ་དང་དེའོ་སྙམ་པའི་ང་རྒྱལ་དང་
གསལ་སྣང་བསྒྲུབ་པ་བསྐྱེད་རིམ་གྱི་གཙོ་བོ་ཡིན་ཏེ། སྔགས་རིམ་ལས། རིམ་
པ་དང་པོའི་སྐབས་སུ་སྣང་ཕྱོགས་ལྷའི་འཁོར་ལོ་གཙོ་བོར་སྒོམ་པ་ཡིན་མོད་
ཀྱང་། ཆོས་རྣམས་རང་བཞིན་གྱིས་མེད་པའི་དོན་ལ་ངེས་པ་ཤུགས་དྲག་
དྲངས་ནས་ཐམས་ཅད་སྒྱུ་མ་ལྟ་བུར་འཆར་བ་ལ་བསླབ་ཅིང་། ལྷའི་འཁོར་
འོའི་འོག་ཏུ་དམིགས་པ་ལྷ་དང་རྣམ་པ་རང་བཞིན་གྱིས་མེད་པའི་དོན་ངེས་
པའི་བློ་དེས་ངེས་ཤེས་ཀྱི་འཛིན་སྟངས་སྟོང་ཉིད་ལ་ཞུགས་ཤིང་། གཟུང་
རྣམ་རྟེན་དང་བརྟེན་པའི་ལྷའི་རྣམ་པར་ཤར་བའི་ཟབ་གསལ་གཉིས་མེད་ཀྱི་
རྣལ་འབྱོར་ཡང་མངོན་རྟོགས་སྒོམ་རེས་ཀྱིས་བྱའོ་ཞེས་སོ། ལྷའི་ང་རྒྱལ་
འཛིན་སྐབས་ཀྱི་ངའི་གདགས་གཞི་འཇོག་ཚེ་མ་ནོར་བ་ངོས་ཟིན་པ་གལ་ཆེ་
མོད། ཁ་ཅིག་ཕུང་པོ་ལ་བརྟེན་ནས་བཏགས་པའི་ང་ཙམ་དེ་ལ་ལྷའི་སྐུའོ་
སྙམ་དུ་འཛིན་པ་ཡིན་ཟེར་བ་མི་འཐད་དེ། དེ་ཐག་ཁྲ་སྦྲུལ་འཛིན་ལྟ་བུའི་

བློ་ལོག་ཤེས་ཡིན་པའི་ཕྱིར། ཡང་ཁ་ཅིག་རང་གི་འབྲས་སྐྱབས་ཀྱི་སངས་
རྒྱས་དེ་ལ་དམིགས་ནས་ང་ལྷའི་སྐུའོ་སྙམ་དུ་འཛིན་པ་ཡིན་ཟེར་བ་ཡང་མི་
འཐད་དེ། དེ་ད་ལྟའི་ཐ་མལ་གྱི་སྣང་ཞེན་འགོག་པ་ལ་མི་ཕན་པའི་ཕྱིར། དེས་
ན་རྗེས་ཞུགས་དང་རིལ་འཛིན་ཅི་རིགས་པས་ཐ་མལ་ཕུང་སོགས་ཀྱི་སྣང་
བ་ཐམས་ཅད་བསྡུས་ཏེ། རང་སེམས་བདེ་བ་ཆེན་པོའི་ངོ་བོར་སོང་བ་སྟོང་
པ་ཉིད་ལ་ཞུགས་པའི་འོད་གསལ་ཆོས་སྐུ་དང་རོ་གཅིག་ཏུ་གྱུར་པའི་ཡེ་ཤེས་
དེ་ལ་དམིགས་ནས་ང་ཆོས་སྐུའོ་སྙམ་དུ་འཛིན་པ་དང་དེ་ཉིད་གཟུགས་སྐུའི་
རྣམ་པ་ལ་ང་དེ་དང་དེའོ་སྙམ་དུ་འཛིན་པ་རྗེ་ཡབ་སྲས་གསུམ་གའི་ཐུགས་
བཅུད་ཡིན་པ་རྗེ་བ་སོ་པས་གསུངས་སོ། དེ་ལྟར་ཁྲོ་བོའི་ཉམས་ཐམས་ཅད་
ཡོངས་སུ་རྫོགས་པའི་རྡོ་རྗེ་འཇིགས་བྱེད་ཆེན་པོའི་ཞལ་གྱི་འཁོར་ཚུལ་དང་།
མདུན་རྒྱབ་གྱི་ཕྱག་གྱེས་མཚམས་སུ་དང་པོ་གཉིས་ཀྱིས་གླང་ལྤགས་འཛིན་
ཅིང་། ལྷག་མའི་མདུན་ཕྱག་དང་པོ་གཉིས་ཀྱིས་གྲི་ཐོད་དང་། རྒྱབ་ཕྱག་
དང་པོ་གཉིས་ཀྱིས་ལྕགས་ཀྱུ་དང་ལག་པ་འཛིན་པ་སོགས་ཕྱག་ཞབས་ཀྱི་གྱེས་
ཚུལ་དང་། རྒྱན་དང་ཆ་ལུགས་ཡོངས་སུ་རྫོགས་ཤིང་བདུད་དང་སྒྲིབ་གཉིས་
སྲེག་པའི་ཡེ་ཤེས་ཀྱི་མེ་རབ་ཏུ་འབར་བའི་ཀློང་ན་བཞུགས་པ་སོགས་ཚིག་
རིས་ལྟར་སྒོམ། སྐུ་གསུམ་འདོད་ཆགས་སོགས་ལྔ་ལ། སྐུ་གསུམ་གྱི་གོ་

འཕང་འདོད་ཆགས་ཀྱི་ཆོས་ཀྱིས་ཐོབ་(པ་བསྟན་)ཕྱིར་རིག་མ་དང་ཐབས་
ཤེས་སྦྱོར་ཕྱིར་མཁའ་གསང་བྱིན་གྱིས་བརླབས་ཏེ་ཡུམ་གྱི་མཁའ་གསང་དུ་
རྟེན་དང་བརྟེན་པའི་དཀྱིལ་འཁོར་ལས་རིགས་སོ་སོའི་སྤྲུལ་པ་དཔག་ཏུ་མེད་
པ་སྤོས་ནས་སྣོད་བཅུད་ཀྱི་དྲི་མ་མཐའ་དག་ལྷག་མེད་དུ་སྦྱངས་ནས་གང་
སྤྲོས་པ་ཐམས་ཅད་སླར་བསྡུས་ཏེ། ཕྱིའི་དཀྱིལ་འཁོར་དུ་སྐད་ཅིག་ལ་རྫོགས་
པར་འགོད་པ་ནི་གཞན་དོན་སྐུའི་འཕྲིན་ལས་སྒྲུབ་པར་བྱེད་པའི་ཐབས་སོ།
དེའི་ཡན་ལག་ཏུ་སྐུ་གསུང་ཐུགས་སྐྱེ་མཆེད་བྱིན་གྱིས་བརླབས་པས་ཡན་ལག་
གི་རླུང་ལས་རུང་དུ་གྱུར་པ་དང་། དབང་པོའི་མངོན་ཤེས་དང་རྡོ་རྗེ་གསུམ་
མྱུར་དུ་འགྲུབ་པའི་སྨིན་བྱེད་དུ་འགྱུར་རོ། དམ་ཚིག་སེམས་དཔའི་ཐུགས་
ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་དང་། དེའི་ཐུགས་
ཀར་ཉི་གདན་ལ་ཏིང་ངེ་འཛིན་སེམས་དཔའ་ཧཱུྃ་ཡིག་ལས་འོད་ཟེར་ལྔ་འཕྲོས་
པས་ཡེ་ཤེས་པའི་དཀྱིལ་འཁོར་སྤྱན་དྲངས། ལུས་ངག་གིས་བགེགས་བསྐྲད་
ཅིང་མཆོད་ནས་འགུག་ཞུགས་བཅིང་མཉེས་བྱ། སླར་ཡང་དབང་ལྷ་སྤྱན་
དྲངས་ནས་དབང་བསྐུར་རྒྱས་བཏབ་པར་བསམ། གཞན་དོན་འབྱོར་པ་
ཕུན་ཚོགས་སྒྲུབ་ཕྱིར་སྙིང་ག་ནས་མཆོད་ལྷ་སྤྲོས་ཏེ་རང་ལྷར་གསལ་བ་ལ་
ཕྱི་ནང་གི་མཆོད་བསྟོད་དང་། མགྲོན་མཆོག་དམན་ལ་ནང་མཆོད་འབུལ་
0

ཚུལ་མན་ངག་ལྟར་ཤེས་པར་བྱ། ཐུགས་ཀ་ནས་སྤྲོས་པའི་ལྷ་མོ་རྣམས་
ཀྱིས་བྲག་ཆའི་དབྱངས་ལྟར་བསྟོད་ནས་སྙིང་གར་བསྡུ། དག་པ་དྲན་པར་
བྱ། གཞན་དོན་གསུང་གི་འཕྲིན་ལས་སྒྲུབ་ཕྱིར་སྔགས་བཟླས་སྐབས་ཞི་
ཁྲོ་སྦྲགས་སྒྲུབ་ཐུན་མོང་མ་ཡིན་པ་ཞལ་ཤེས་དང་། ཐུན་མོང་བ་ནི་ཐུགས་
ཀར་ཟླ་གདན་གྱི་སྟེང་དུ་རལ་གྲིའི་འཁོར་ལོ་རྩིབས་དྲུག་པའི་ལྟེ་བར་རལ་
གྲི་གྱེན་འགྲེང་དྷཱི༔ཡིག་གིས་མཚན་པ། རྩིབས་རྣམས་སུ་ཟླ་གདན་ལ་སྔགས་
འཁོར་དང་མཚམས་རྣམས་སུ་ཟླ་གདན་ལ་ཧཱི༔ཡིག་རེ་གསལ་བཏབ་སྟེ།
འཁོར་ལོ་གཡས་དང་ཡིག་འབྲུ་རྣམས་གཡོན་དུ་འཁོར་བས་འོད་ཟེར་གྱིས་
སྡིག་སྒྲིབ་དང་མི་ཤེས་པའི་རྨོངས་པ་ཐམས་ཅད་སངས་ཤིང་དག་པར་བསམ།
གཞན་ཡང་ཤེས་རབ་སྒྲུབ་པའི་དམིགས་སྐོར་བདུན་སོགས་བྱའོ། མཐར་
རང་གི་ལྕེ་སྟེང་དུ་དྷཱི༔ཡིག་གསལ་བཏབ་ཧྲི་བརྒྱ་རྩ་དབུགས་ཐེངས་གཅིག་
ལ་བཟླས་མཐར་སྔགས་ཕྲེང་ལ་ཐིམ་པས་གཟུངས་སྤོབས་ཐོགས་མེད་དུ་རྒྱས་
པར་བསམ། ཁྲོ་བོའི་སྔགས་བཟླ་སྐབས་ཟླ་གདན་ཉི་གདན་དང་ཧིཧཾ་ཡིག་
ཏུ་བསྒྱུར་བའི་མཐར་སྙིང་པོ་ཉེ་སྙིང་རྩ་སྔགས་རྣམས་ཁ་དོག་མཐིང་ནག་གྱེན་
འགྲེང་གཡས་སུ་འཁོད་(འཁོར་)པའི་འོད་ཟེར་གྱིས་སྡིག་སྒྲིབ་སྦྱངས། སྣོད་
བཅུད་ཐམས་ཅད་ལ་ཁྱབ་པས་མ་དག་པའི་དྲི་མ་སྦྱངས་ནས་རྡོ་རྗེ་འཇིགས་

བྱེད་ཀྱི་རྟེན་དང་བརྟེན་པར་གྱུར་པར་མོས་པ་གཟུགས་སྣང་སྐུའི་ལམ་འཁྱེར་
རོ། སྒྲ་གྲགས་ཐམས་ཅད་སྔགས་ཀྱི་གདངས་སུ་མོས་པ་གསུང་གི་ལམ་
འཁྱེར་རོ། དྲན་རྟོག་ཐམས་ཅད་ལྷའི་ཐུགས་སྟོང་ཉིད་སྙིང་རྗེའི་སྙིང་པོ་
ཅན་ད་མོས་པ་ཐུགས་ཀྱི་ལམ་འཁྱེར་སོགས་དམིགས་པ་རྒྱ་གང་ཆེ་བྱའོ། དམ་
སྡོམ་དག བླ་མ་ལ་གས། ལྷའི་བསྐྱེད་རིམ་དང་ཡི་དམ་བསྒོམ་པ་ཤུགས་
དྲག་ན་འཆི་ཚེ་ལྷས་རྗེས་སུ་འཛིན་པ་ནི་མཐོང་ཆོས་ཀྱིས་དངོས་སུ་མྱོང་ངོ་
ཞེས་གསལ་སྒྲོན་ལས་གསུངས་སོ། ཆོ་གའི་མཇུག་གི་རིམ་པ་དང་། ཐུན་
མཚམས་ཀྱི་ཡན་ལག་རྣམས་རྣམ་པར་དག་པར་བྱའོ།
གཉིས་པ་བསྐྱེད་རིམ་སྤྱིའི་རྣམ་བཞག་ལ་གསུམ། བསྐྱེད་རིམ་སྡུད་
པའི་ཆིངས་བསྟན་པ། གང་གི་གཉེན་པོར་བསྐྱེད་རིམ་བསྐྱེད་ཚུལ། བསྐྱེད་
པར་བྱ་བ་བསྐྱེད་རིམ་གྱི་དབྱེ་བའོ། དང་པོ་ནི། ཏིང་འཛིན་གསུམ་དང་
ཞེས་སོགས་བཞི་ལ། མཁའ་གསང་བྱིན་གྱིས་བརླབས་པ་ཡན་ཆད་སྦྱོར་
བའི་ཏིང་ངེ་འཛིན་དང་། ཡུམ་གྱི་མཁའ་གསང་དུ་རྟེན་བརྟེན་པ་བསྐྱེད་པ་
ནས་ཕྱིའི་དཀྱིལ་འཁོར་དུ་འགོད་པའི་བར་དཀྱིལ་འཁོར་རྒྱལ་མཆོག་གི་ཏིང་
ངེ་འཛིན་དང་། སྔགས་བཟླས་དང་ཡིད་བཟླས་མཐར་ཕྱིན་ནས་ཞི་སོགས་
ཀྱི་ལས་རབ་འབྱམས་སྒྲུབ་པ་ནི་ལས་རྒྱལ་མཆོག་གི་ཏིང་ངེ་འཛིན་གསུམ་

དང་། ཡན་ལག་བཞི་ནི་འདུས་པ་ལ་ཡེ་ཤེས་ཀྱི་ས་བསྒོམ་པ་ནས་ལྷག་མོས་
འོད་གསལ་དུ་སྡུད་པའི་བར་བསྙེན་པ། དེ་ནས་ལུས་དཀྱིལ་བསྒོམ་པ་ཉེར་
སྒྲུབ། སྒོ་གསུམ་བྱིན་རླབས་ནས་རིགས་བདག་གིས་རྒྱས་བཏབ་པའི་བར་
སྒྲུབ་པ། དེ་མན་ཆད་སྒྲུབ་ཆེན་གྱི་ཡན་ལག་གོ སྤྱིའི་དབང་དུ་བྱས་ན་བསྙེན་
པའི་སྐད་དོད་ལ་ངེས་ཚིག་གིས་བཤད་ན་བྱང་ཆུབ་ཀྱི་སེམས་སྟོང་ཉིད་ལ་
དམིགས་པ་བསྙེན་པ། ཉི་མ་སོགས་ལས་སྐུ་ཕྱག་རྒྱ་ཆེན་པོ་སྒོམ་པ་ཉེར་
སྒྲུབ། སེམས་དཔའ་སུམ་བརྩེགས་སུ་བསྐྱེད་པ་སྒྲུབ་པ། ལས་རྒྱལ་མཆོག་
སྒྲུབ་ཆེན་གྱི་ཡན་ལག་གོ འཇིགས་བྱེད་ལ་རྒྱུ་རྡོ་རྗེ་འཛིན་པ་རྣལ་འབྱོར། འབྲས་
བུ་རྡོ་རྗེ་འཛིན་པ་རྗེས་སུ་རྣལ་འབྱོར། དཀྱིལ་འཁོར་རྒྱལ་མཆོག་ཤིན་ཏུ་རྣལ་
འབྱོར། མཇུག་གི་བར་རྣལ་འབྱོར་ཆེན་པོའོ། རྡོ་རྗེ་བཞི། དེ་ཉིད་ཞེ་དགུ་
ཡན་ལག་དྲུག་སོགས་ཡིག་ཚོགས་མངས་པས་གཞན་དུ་ཤེས་པར་བྱའོ། །
གཉིས་པ་ནི། སྤང་བྱའི་གཙོ་བོ་ཞེས་སོགས་བརྒྱད་ལ། བསྐྱེད་རིམ་
གྱི་སྤང་བྱའི་གཙོ་བོ་ནི་རྟེན་དང་བརྟེན་པ་ཐ་མལ་དུ་སྣང་བ་དང་ཞེན་པ་གཉིས་
ཡིན་ལ། དེ་ཉིད་ཡིད་ཤེས་ལ་ཡིན་གྱི་དབང་ཤེས་ལ་མིན་ནོ། ཇི་ལྟར་སྤོང་
ཞེ་ན་བཤད་མ་ཐག་པ་འདི་དང་མ་དག་པའི་སྣོད་བཅུད་སྣང་ཞེན་གྱི་བློ་གཉིས་
བསྐྱེད་རིམ་གྱིས་འདས་མ་འདས་ཀྱི་ལམ་གྱི་སྤོང་ཚུལ་མ་ཡིན་ནོ། དེའི་

ཚུལ་ནི་རྣལ་འབྱོར་པས་རྟེན་དང་བརྟེན་པའི་དཀྱིལ་འཁོར་གསལ་བཏབ་པའི་
ཚེ་དག་པའི་སྣང་ཞེན་འཆར་བ་ལ་བར་དུ་གཅོད་པས་དེ་དག་བློ་ལ་འཆར་
བ་བཀག་པ་ཡིན་ཏེ། དེ་ལྟར་བཀག་པ་རིང་དུ་གོམས་པས་དག་པའི་སྣང་
ཞེན་གྱི་ངོ་བོར་འཕོས་ནས་ངང་གིས་འཇུག་པར་གསུངས་སོ། མཁས་གྲུབ་
རྗེས། དེ་དག་བློ་ལ་འཆར་བ་འགོག་པ་དང་དོན་ལ་ཡོད་པའི་ཁྱད་པར་ཤེས་
དགོས་པར་གསུངས་སོ། དེ་ལྟར་སྣང་བའི་གཉེན་པོ་འབྲས་བུའི་རྟེན་དང་
བརྟེན་པ་དངོས་ཀྱི་ང་རྒྱལ་ཤུགས་ཅན་སྐྱེད་པ་གཙོ་བོ་དང་། གསལ་སྣང་
སྒོམ་པ་དེའི་ཡན་ལག དེ་ལྟར་ཡང་ཡང་གོམས་པ་ལས་ཁམས་མི་སྙོམས་
པ་སོགས་གློ་བུར་གྱི་འགལ་རྐྱེན་གཞན་མེད་ཚེ་རྟེན་དང་བརྟེན་པའི་ང་རྒྱལ་
གང་ཞིག་བཟུང་བ་ལྟར་འཕོ་ནུས་པས་ཇི་ལྟར་གསལ་བཏབ་པ་དེ་བཞིན་དུ་
ཡིད་ངོར་གསལ་བར་སྣང་བ་ལས་ཡིད་ངོའི་ཐ་མལ་གྱི་སྣང་བ་བཟློག་པའི་
ཚུལ་གྱིས་སྤོང་བ་ཡིན་ནོ། ང་རྒྱལ་འཕོས་པའི་ཚད་ནི་ང་ལྷ་དེའོ་སྙམ་པའི་
བློ་བཅོས་མའམ་དེ་འགྱུར་ནས་དེ་བཅོས་མིན་སྐྱེས་པའོ། །
གསུམ་པ་བསྐྱེད་པར་བྱ་བ་བསྐྱེད་རིམ་གྱི་ངོ་བོ་ལ་གཉིས། དངོས་དང་།
ཕྲ་ཐིག་སྒོམ་པའི་སྐབས་དང་གནས་པ་སྒྲུབ་ལུགས་སོ། དང་པོ་ནི། དེ་
ཡང་བསྐྱེད་རིམ་ཞེས་སོགས་བཅུ་གཉིས་ལ། དཀྱིལ་འཁོར་རྒྱལ་མཆོག་

ཡན་རང་དང་ལྷ་གཅིག་ཏུ་དྲན་པ་རགས་པ་དྲན་པ་གཅིག་པའི་རྣལ་འབྱོར་
ནི་མདོ་ལུགས་གནས་བརྒྱད་པའི་སྐབས་ཡིན་ལ་འདི་ལ་གནས་སྐབས་དུ་མ་
ཡོད་དེ། གསལ་བཏབ་པའི་རགས་པའི་དཀྱིལ་འཁོར་དེ་ཡུད་ཙམ་རེ་ལས་
འཆར་མི་ནུས་པའི་བར་དེ་ལ་ལས་དང་པོ་བ་ཞེས་དང་། རགས་པའི་དཀྱིལ་
འཁོར་ཇི་ལྟར་གསལ་བཏབ་པའི་ལྷའི་སྤྱན་གྱི་དཀར་ནག་ཚུན་ཆད་མངོན་
སུམ་དུ་འཆར་བ་ནས་མིག་ཏུ་ས་སྙིང་སོགས་སྐྱེ་མཆེད་ཀྱི་ཕྲ་བའི་ལྷ་ལ་དེ་
ལྟར་མི་ནུས་པའི་བར་ཡེ་ཤེས་ཅུང་ཟད་བབས་པའི་གནས་སྐབས་དང་། ཕྲ་
བ་སྐྱེ་མཆེད་ཀྱི་ལྷའི་སྤྱན་གྱི་དཀར་ནག་ཚུན་ཆད་མངོན་སུམ་དུ་འཆར་ནུས་
པ་ན་ཡེ་ཤེས་ལ་ཅུང་ཟད་དབང་ཐོབ་པའི་གནས་སྐབས་ཏེ། འདིར་ཞི་ལྷག་
ཟུང་འབྲེལ་ཐོབ་ལ་ས་མཚམས་རྫོགས་རིམ་ཐོབ་ཁའི་བར་དུའོ། དེ་ལ་རིམ་
པ་གཉིས་ཀའི་སྐབས་ཡོད་པ་ལུས་དབེན་གྱི་སྐབས་སུ་འཆད་དོ། རང་དོན་མཐར་
སོན་པ་བསམ་གཏན་ཙམ་གྱིས་འགྲོ་བའི་དོན་བྱེད་ནུས་པ་ཡེ་ཤེས་ལ་ཡང་དག་
པར་དབང་ཐོབ་པ་རྫོགས་རིམ་ཁོ་ནའི་སྐབས་སོ། །
གཉིས་པ་གཞན་དོན་ཐུགས་ཀྱི་འཕྲིན་ལས་ཕུན་ཚོགས་སྒྲུབ་བྱེད་ཕྲ་བ་
རྟོགས་པའི་རྣལ་འབྱོར་ནི། དེ་ལྟར་གནས་སྐབས་སོགས་བཅུ་དྲུག་ལ། དེ་
ལྟར་གནས་སྐབས་བཞི་ལས་ཕྲ་ཐིག་གི་རྣལ་འབྱོར་ནི་དང་པོ་གཉིས་ཀྱི་སྐབས་

སུ་བྱིང་རྒོད་སྟོབས་ཆེ་བས་དེའི་གཉེན་པོར་བསྒོམས་ཀྱང་གཙོ་བོར་མི་སྒོམ་
ལ། གནས་སྐབས་གསུམ་པ་ནས་ཞི་གནས་སྒྲུབ་ཕྱིར་གཙོ་བོར་སྒོམ་པ་ཡིན་
ཏེ། དང་པོ་གཉིས་ཀྱི་ཚེ་སྟེང་འོག་གི་སྣ་རྩེར་ཐིག་ལེ་ཙམ་དང་གསུམ་པ་
ནས་ཐིག་ལེ་ཕྲ་མོའི་ནང་དུ་རྟེན་དང་བརྟེན་པའི་དཀྱིལ་འཁོར་སྒོམ་པའི་རྣལ་
འབྱོར་ལ་ཕྲ་བ་རྟོགས་པའི་རྣལ་འབྱོར་ཞེས་བཤད་པའི་ཕྱིར། དེ་ལ་བརྟན་
པ་ཐོབ་ནས་ཕྱག་མཚན་དང་འོད་ཟེར་སོགས་སྤྲོ་བསྡུ་ལ་ཡང་ཡང་བསླབ་
པ་གོམས་པ་ལས་གནས་དང་དམིགས་རྟེན་གྱི་གནད་ལ་བརྟེན་ནས་རླུང་སེམས་
ནང་དུ་གནས་པར་བྱེད་ཅིང་། ལུས་སེམས་ཤིན་སྦྱངས་ཀྱིས་ཟིན་པའི་ཞི་
གནས་མྱུར་དུ་འགྲུབ་པ་དང་སོ་སོར་རྟོག་པའི་ཤེས་རབ་ཀྱིས་སྤྲོ་བསྡུ་སོགས་
དཔྱད་སྒོམ་བྱས་པ་ལས་ལྷག་མཐོང་ཡང་མྱུར་དུ་འགྲུབ་ཅིང་། དེར་མ་ཟད་
གོང་དུ་སྨོས་པ་ལྟར་ལས་དང་པོའི་ས་ནས་སྟེང་འོག་གི་སྣ་རྩེ་དང་ལྟེ་སྙིང་སོགས་
སུ་ཕྲ་ཐིག་ལ་སེམས་བཙན་ཐབས་སུ་བཟུང་བས་རླུང་སེམས་འཇུག་པ་གཅིག་
པའི་དབང་གིས་རླུང་ཡང་ནང་དུ་གནས་པའི་རྐྱེན་བྱེད་པ་དང་། རླུང་
(5x }དུལ་བའི་མཐུས་རྒོད་པ་ཡང་འགོག་ནུས་པ་དང་། དཔྱད་སྒོམ་
མང་པོ་དང་བསྲེས་ནས་བསྒོམས་ཀྱང་གནས་ཆ་བརྟན་པོ་རྙེད་པའི་གནད་
ཀྱིས་རླུང་སེམས་དུལ་བའི་མཐུས་ཞི་ལྷག་ཅིག་ཆར་དུ་འགྲུབ་པ་ཡོད་པར་

གསུངས་པ་སྔགས་རིམ་གྱི་ཚིག་ཟིན་ལ་བརྟེན་པའོ། བསྙེན་ཡིག་དངོས་གྲུབ་
རྒྱ་མཚོ་ལས་ཞི་ལྷག་ཅིག་ཆར་དུ་འགྲུབ་པ་ཡོད་པར་གསུངས་པ་སོགས་བཞེད་
ཚུལ་མང་ཡང་། ཞིབ་ཏུ་དཔྱད་ན་ཕྲ་ཐིག་བརྟན་ནས་སྤྲོ་བསྡུར་མ་བསླབ་
གོང་དུ་ཤིན་སྦྱངས་དྲངས་ཚེ་ཞི་གནས་འགྲུབ་ཅིང་། དེ་རྗེས་ལྷག་མཐོང་
འགྲུབ་ལ། སྔ་མའི་སྐབས་སུ་ཞི་གནས་མ་གྲུབ་ན་སྤྲོ་བསྡུའི་རྗེས་སུ་ཞི་ལྷག་
ཅིག་ཆར་དུ་འགྲུབ་པའི་དབང་པོའི་རིམ་པ་ཡང་ཡོད་པར་གསུངས་པས་ཁྱབ་
མཐར་མི་གཟུང་ངོ་། སྤྱིར་ཞི་ལྷག་ཟུང་འབྲེལ་ཐོབ་པ་དང་སྦྱོར་ལམ་དུ་འཕོས་
པ་དུས་མཉམ་པ་མདོ་སྔགས་གཉིས་ཀྱི་སྤྱི་སྐད་དུ་གསུངས་པ་ཡོད་པས་འདི་
ནི་སྔགས་ཀྱི་ཚོགས་ལམ་དང་། མདོའི་སྦྱོར་ལམ་དུ་དུས་འཁོར་སོགས་བཞེད་
ཚུལ་མང་བས་བློ་གྲོས་ཅན་རྣམས་ཀྱིས་དཔྱད་པར་བྱའོ།
བཞི་པ་བསྐྱེད་རིམ་སྐྱེ་བརྟན་མཐར་ཕྱིན་གསུམ་གྱི་ཚད་བསྟན་པ་ལ།
རགས་པའི་དཀྱིལ་འཁོར་ཞེས་སོགས་བཅུ་གཉིས་ཀྱི་དོན་ཡོད་དེ། དཀྱིལ་
འཁོར་རྒྱལ་མཆོག་ཡན་རགས་པའི་དཀྱིལ་འཁོར་བློས་ཇི་ལྟར་གསལ་བཏབ་
པའི་ཚད་དེ་ལས་ཆད་ལྷག་མེད་པར་སེམས་བྱིང་རྒོད་ཀྱི་དབང་དུ་མི་གཏོང་
བར་བསྒོམ་བྱ་གང་ཡིན་གྱི་བློ་བར་མ་ཆད་པར་བསྒོམས་པས་གསལ་སྣང་
དང་མཆོག་གི་ང་རྒྱལ་བཅོས་མིན་ལ་མྱོང་བ་ཐོག་མར་སྐྱེས་ཚེ་བསྐྱེད་རིམ་

ཐོབ་པའི་ཕྱིར། གཉིས་པ་ཡོད་དེ། དེ་ལྟར་རགས་པ་དང་ཕྲ་བའི་རྣལ་འབྱོར་
བསྒོམས་པས་མཆོག་གི་ང་རྒྱལ་དང་གསལ་སྣང་གི་ཐུན་གྱི་མགོ་མཇུག་
འཁྱོངས་ཤིང་། དཀྱིལ་འཁོར་ཕྲ་རགས་ཀྱི་རྣམ་པ་གསལ་བར་ཤར་བ་ལ་
བྱིང་རྒོད་དང་བྲལ་བར་ཉིན་ཞག་གཅིག་གི་དྲུག་ཆའི་ཆ་གཅིག་ལ་གནས་ནུས་
ཚེ་བསྐྱེད་རིམ་ལ་བརྟན་པ་ཐོབ་པ་ཡིན་པའི་ཕྱིར། གསུམ་པ་ཡོད་དེ། དེ་
ལྟར་དུ་ལོ་ཟླ་སོགས་ཅི་ཙམ་འདོད་ཀྱི་བར་དུ་མཉམ་པར་འཇོག་ནུས་ཚེ་བསྐྱེད་
རིམ་ཕྲ་རགས་མཐར་ཕྱིན་པར་འཇོག་པའི་ཕྱིར། བསྐྱེད་རིམ་རྫོགས་རིམ་
གྱི་སྨིན་བྱེད་དུ་འགྱུར་ཚུལ་ཡོད་དེ། རིམ་པ་གཉིས་ཀའི་སྦྱང་གཞི་སྐྱེ་ཤི་
བར་དོ་གསུམ་ཡིན་ལ། རྫོགས་རིམ་གྱིས་དེ་གསུམ་ལ་ཐ་ལམ་གྱི་སྣང་ཞེན་
ས་བོན་དང་བཅས་པ་སྤངས་པ་དང་། དེ་གསུམ་སྐུ་གསུམ་དུ་དངོས་སུ་བསྒྱུར་
ནུས་པ་དེ་བསྐྱེད་རིམ་གྱིས་སྐྱེ་ཤི་བར་དོ་གསུམ་དང་རྣམ་པ་མཐུན་པར་སྐུ་གསུམ་
པོ་བློས་གསར་དུ་བཏགས་ནས་བསྒོམས་པས་དེ་གསུམ་ལ་ཐ་མལ་གྱི་སྣང་ཞེན་
མགོ་མནན་པ་དང་། དེ་ལྟར་ཡང་ཡང་བསྒོམས་པའི་ལག་རྗེས་ལས་རྫོགས་
རིམ་སྨིན་པ་ཡིན་པའི་ཕྱིར། བསྐྱེད་རིམ་གྱི་ས་མཚམས་ཡོད་དེ། བསྐྱེད་རིམ་
སྐྱེས་པ་ནས་རྩ་རླུང་གི་ཐབས་ཁྱད་པར་ཅན་ལས་རླུང་དབུ་མར་ཞུགས་གནས་
ཐིམ་གསུམ་བྱས་པ་ལས་བྱུང་བའི་སྣང་བའི་ཡེ་ཤེས་མ་སྐྱེས་ཀྱི་བར་དུ་ཡོད་ལ།

དེ་རྫོགས་རིམ་དུ་འཕོ་མཚམས་ཀྱང་དེས་ཤེས་པའི་ཕྱིར། །
སྨྲས་པ། ཐ་མལ་སྐྱེ་ཤི་བར་དོའི་ལྕགས་ཀྱི་ཁམས། །སྐུ་གསུམ་གསེར་
དུ་བསྒྱུར་བའི་ཐབས་མཁས་རྩི། །རིམ་པ་གཉིས་པའི་སྨིན་བྱེད་དང་པོའི་
ལམ། །གསལ་བྱེད་རྩ་བརྒྱུད་བླ་མའི་བཀའ་བཞིན་བསྒྲུབས། ཞེས་བྱའོ།
གཉིས་པ་རྫོགས་རིམ་ལ་བསླབ་ཚུལ་ལ་གཉིས། རྫོགས་རིམ་གྱི་མཚན་
ཉིད་བསྟན་པ། སོ་སོའི་ལུགས་ཀྱི་རྫོགས་རིམ་ལ་བསླབ་ཚུལ་ལོ། དང་
པོ་ནི། སྒོམ་པའི་སྟོབས་ཀྱིས་ཞེས་སོགས་ཕྱེད་དང་བཞི་ལ། རྫོགས་རིམ་
གྱི་མཚན་ཉིད་ཡོད་དེ། སྒོམ་སྟོབས་ཀྱིས་རླུང་དབུ་མར་ཞུགས་གནས་ཐིམ་
གསུམ་བྱས་པ་ལས་བྱུང་བའི་སློབ་པའི་རྣལ་འབྱོར་དེ་འཇོག་པའི་ཕྱིར། རྒྱུད་
གཞུང་གསལ་བྱེད་ལས། པཎ་ཆེན་གོང་མས་མཚན་ཉིད་ལ་འདི་བཞིག་
པ་ལ་ཁྱབ་པ་མ་ངེས་ཏེ། དུས་འཁོར་ལུགས་ཀྱི་སོར་བསམ་གཉིས་རླུང་དབུ་
མར་འཛད་པའི་སྔོན་འགྲོ་ཡིན་པའི་ཕྱིར་གསུངས་པས་མི་གནོད་སྙམ་སྟེ། རྒྱུད་
སྡེ་གཞན་དང་བཤད་སྲོལ་མི་འདྲ་བའི་ཞེས་བཀའ་བསྩལ་པའི་ཕྱིར། འདིར་
སྔགས་རིམ་ལས་རིམ་པ་གཉིས་ལས་གཙོ་བོ་རྫོགས་རིམ་ཡིན་ལ་དེའི་ཕྱིར་
ཤིང་རྟ་ཆེན་པོ་རྣམས་ཀྱི་བཤད་སྲོལ་མི་འདྲ་བའི་ལམ་བགྲོད་ལུགས་ལ་གོ་
བ་ཆགས་ན་རྒྱུད་དོན་ལ་གཏིང་ཚུགས་པ་འི་ངེས་པ་རྙེད་པས་ཞེས་གསུངས་

པའི་ཤིང་རྟ་ཆེན་པོ་རྣམས་ཀྱི་དགོངས་པའི་གནད་དོན་ནི། གཞི་བདེན་པ་
གཉིས་ཀྱི་གནས་ཚུལ་ལེགས་པར་ཤེས་ནས། དེ་ལ་བརྟེན་ནས་ལམ་ཐབས་
ཤེས་གཉིས་ལས་འབྲས་བུ་ཆོས་གཟུགས་ཀྱི་སྐུ་གཉིས་སྒྲུབ་པ་ནི་ཐེག་ཆེན་
པ་གཉིས་ཀྱི་ལམ་གྱི་བསྡོམས་མཐར་ཐུག་ཡིན་ལ། དེ་དག་གི་ཡང་སྙིང་
གཞིའི་རྩ་རླུང་ཐིག་ལེ་གསུམ་གྱི་གནས་ལུགས་ལེགས་པར་ཤེས་ནས་དེ་ལས་
སྒྱུ་འོད་ཟུང་གསུམ་སྒྲུབ་ཚུལ་དང་། དེ་ལས་འབྲས་བུ་སྐུ་བཞི་འགྲུབ་པ་ཉིད་
བསྟན་པའི་ཡང་སྙིང་རྒྱལ་བ་ཀུན་གྱི་དགོངས་པའི་བཅུད་དུ་ཤེས་དགོས་པ་
འདི་ཡིན་ནོ། །
གཉིས་པ་ལ་གཉིས། འཕགས་ལུགས་འདུས་པའི་རྫོགས་རིམ་ལ་བསླབ་
ཚུལ་དང་། རྫོགས་རིམ་གཞན་ལ་བསླབ་ཚུལ་ལོ། དང་པོ་ལ་གསུམ། །
དངོས་དང་། རིམ་གཉིས་ཀྱི་བོགས་འབྱིན་སྤྱོད་པ་བཤད་པ་དང་། རིམ་
གཉིས་བསྒོམས་པས་འབྲས་བུ་མངོན་དུ་བྱེད་ཚུལ་ལོ། དང་པོ་ལ་གཉིས།
གཞི་དངོས་པོའི་གནས་ཚུལ་དང་། ལམ་བགྲོད་པའི་རིམ་པའོ། དང་པོ་
ལ་གསུམ། ལུས་སེམས་སོ་སོ་བའི་གནས་ཚུལ་དང་། ལུས་སེམས་ཐུན་
མོང་བའི་གནས་ཚུལ་དང་། ལུས་ཀྱི་གནས་ཚུལ་བྱེ་བྲག་ཏུ་བཤད་པའོ།
དང་པོ་ནི། དེ་ཡང་འཕགས་ལུགས་ཀྱི་ཞེས་སོགས་ཕྱེད་དང་བཅུ་ལ། དང་

པོ་ཡོད་དེ། རགས་པ། ཕྲ་བ། ཤིན་ཏུ་ཕྲ་བ་གསུམ་ཡོད་པའི་ཕྱིར། སོ་
སོར་བཞག་ཏུ་ཡོད་དེ་འབྱུང་བ་དང་འབྱུང་འགྱུར་གྱི་ལུས་རགས་པ་དང་།
རྩ་རླུང་ཐིག་ལེ་ལུས་ཕྲ་བ་དང་། སྟོང་བཞིའི་བཞོན་པའི་རླུང་ཤིན་ཏུ་ཕྲ་བའི་
ལུས་དང་། སྒོ་ལྔའི་རྣམ་ཤེས་སེམས་རགས་པ་དང་། རྩ་ཉོན་ཉེ་ཉོན་ཀུན་
རྟོག་བརྒྱད་ཅུའི་རྟོག་པ་དང་མཚུངས་ལྡན་གྱི་སེམས་སེམས་བྱུང་རྣམས་ཕྲ་
བ་དང་། སྟོང་བཞིའི་ངོ་བོར་གྱུར་པའི་སེམས་ཤིན་ཏུ་ཕྲ་བར་འཇོག་པའི་
ཕྱིར། སེམས་ཕྲ་རིགས་ཀྱི་ཁྱད་པར་ཡོད་དེ། ཡུལ་སྣང་ཇེ་ཕྲར་སོང་མ་
སོང་ལ་བྱེད་པའི་ཕྱིར། །
གཉིས་པ་ལུས་སེམས་ཐུན་མོང་བ་ལ། ཐུན་མོང་རགས་པ་ཞེས་སོགས་
གསུམ་ལ། རགས་ཕྲ་གཉིས་ཡོད་དེ། རགས་པའི་ལུས་སེམས་ཚོགས་ཙམ་
དང་པོ་དང༌། འཁོར་འདས་ཀུན་གྱི་གཞིར་གྱུར་པའི་ཤིན་ཏུ་ཕྲ་བའི་རླུང་
སེམས་ཕྱི་མར་འཇོག་པའི་ཕྱིར། འདི་འཁོར་འདས་ཀུན་གྱི་གཞིར་འགྱུར་
ཚུལ་ཡོད་དེ། བླ་མེད་ཀྱི་ཐབས་མཁས་ཀྱིས་ཟིན་ན་སྒྱུ་མའི་སྐུར་ལངས་
ནས་འཚང་རྒྱ་ལ། དེ་དང་བྲལ་ན་བར་དོར་ལངས་ནས་འཁོར་བར་སྐྱེ་བའི་
ཕྱིར། ངག་གི་སྣང་བ་ལས། ད་སྔ་ངག་ལ་ཕྲ་རགས་གསུངས་པ་མ་མཐོང་
ཡང་རྗེའི་གསུང་ཟུར་ལ་དཔྱད་ན་ད་ལྟའི་ངག་འདི་རགས་པ་དང་། རྩ་ནང་

གི་གདངས་མི་གསལ་བར་བསྒྲགས་པའི་རླུང་ཕྲ་བ་དང་། གཉུག་མའི་རླུང་
གི་རང་མདངས་ཤིན་ཏུ་ཕྲ་བར་འཇོག་ཚུལ་གསུངས་པ་ནི་སྨྲ་བ་ཟླ་མེད་པ་
སྟེ། རླུང་ངག་གི་དེ་ཉིད་དང་། མི་ཤིགས་ཡི་གེ་མཆོག་གི་རོལ་མོའི་སྒྲ།
།ཨཱ་ལི་ཀཱ་ལིའི་གདངས་སུ་ཤར་བ་ནི། ཞེས་གསུངས་པས་ཤེས་པའི་ཕྱིར།
གསུམ་པ་བྱེ་བྲག་ཏུ་བཤད་པ་ལ་གསུམ། གནས་པ་རྩ། གཡོ་བ་རླུང་།
བཀོད་པ་བྱང་ཆུབ་སེམས་ཀྱི་ཐིག་ལེའི་གནས་ཚུལ་ལོ། དང་པོ་ནི། བྱེ་
བྲག་རྩ་རླུང་ཞེས་སོགས་ཉེར་ལྔ་ལ། ཙ་ཆགས་ཚུལ་ཡོད་དེ། ཐོག་མར་
སྙིང་གར་རོ་རྐྱང་དབུ་མ་གསུམ་ཆགས། དེ་དག་གི་ཤར་གྱི་རྩ་འདབ་སུམ་
སྐོར་མ། ལྷོའི་འདོད་མ། ནུབ་ཀྱི་ཁྱིམ་མ། བྱང་གི་གཏུམ་མོ་འབྱུང་བའི་
གཞི་རྩ་དབུ་མ་དང་ལྷན་དུ་རྡུལ་བྲལ་མ་སྟེ་ཐོག་མའི་རྩ་བརྒྱད་ཆགས། དེ་
རྗེས་ཕྱོགས་བཞིའི་རྩ་སུམ་སྐོར་མ་ལས་ཤར་ལྷོ། འདོད་མ་ལས་ལྷོ་ནུབ།
ཁྱིམ་མ་ལས་ནུབ་བྱང་། གཏུམ་མོ་ལས་བྱང་ཤར་གྱི་རྩ་སྟེ་མཆོད་པའི་རྩ་
བཞི་དང་། སྙིང་ཁའི་རྩ་འདབ་བརྒྱད་ཆགས། བརྒྱད་པོ་དེ་དག་ལས་རེ་
རེར་ཁུ་ཁྲག་རླུང་གསུམ་དུ་གྱེས་པ་གནས་ཉེར་བཞིའི་རྩ་དང་། དེ་ལས་གསུམ་
དང་སྟོང་དུ་གྱེས་པ་ལས་སྔར་ལྟར་རྩ་བདུན་ཁྲི་ཉིས་སྟོང་སྟེ་བསྡུ་ན་དེ་དག་
འས་བྱང་སེམས་དཀར་པོ་འབབ་པ་སྐུའི་རྩ། དམར་པོ་འབབ་པ་གསུང་

གི་རྩ། རླུང་འབབ་པ་ཐུགས་ཀྱི་རྩ་དང་གསུམ་དུ་འདུ་བའི་ཕྱིར། འདི་དག་
རྡུལ་མུན་སྙིང་སྟོབས་ཀྱི་རྩ་ཞེས་བཤད་དོ། དེ་དག་ལས་སྤྱི་མགྲིན་སྙིང་ལྟེ་
བའི་རྩ་བརྒྱ་ཉི་ཤུ་གཙོ་བོ་ཡིན་ཏེ། དེ་དག་ལས་རླུང་དང་བྱང་སེམས་གཙོ་
བོར་འབབ་པའི་ཕྱིར། དེ་ལས་གནས་ཉེར་བཞིའི་རྩའི་སྟེང་དུ་ཐོག་མའི་རྩ་
བརྒྱད་བསྣན་པས་ཡུལ་སོ་གཉིས་ཀྱི་རྩ་གཙོ་བོ་ཡིན་ཏེ། དེ་ལས་སོ་སེན་མོ་
སོགས་ལུས་ཀྱི་ཁམས་ཉེར་བཞི་རྒྱས་པར་བཤད་པའི་ཕྱིར། དེ་ལས་རོ་རྐྱང་
དབུ་མ་གསུམ་དང་། དེ་ལས་དབུ་མ་གཙོ་བོ་ཡིན་ཏེ། གཞི་ལ་རྣམ་ཤེས་
འཕོ་འཇུག་དང་། ལམ་ལ་དཔེ་དོན་གྱི་འོད་གསལ་དབུ་མ་ནས་འཆར་བའི་
ཕྱིར། རོ་རྐྱང་གིས་དབུ་མ་ལ་འཁྱུད་པའི་མདུད་པ་བཞི་ཡོད་པར་རྩ་འཁོར་
རེ་ཡོད་ཅིང་སྙིང་གར་མདུད་པ་གསུམ་རེ་དང་གཞན་རྣམས་ལ་མདུད་པ་རེ་
རེ་ཡོད་པའི་ཕྱིར། མདུད་མཚམས་སུ་གྱེས་པའི་རྩ་འཁོར་ཆེ་བ་ལྔ་ཡོད་དེ།
སྤྱི་བོར་བདེ་ཆེན་གྱི་འཁོར་ལོ་རྩ་འདབ་སོ་གཉིས་པ། མགྲིན་པར་ལོངས་
སྤྱོད་ཀྱི་འཁོར་ལོ་རྩ་འདབ་བཅུ་དྲུག་པ། སྙིང་གར་ཆོས་ཀྱི་འཁོར་ལོ་རྩ་འདབ་
བརྒྱད་པ། ལྟེ་བར་སྤྲུལ་པའི་འཁོར་ལོ་རྩ་འདབ་རེ་བཞི་པ། གསང་གནས་
བདེ་སྐྱོང་གི་འཁོར་ལོ་རྩ་འདབ་སོ་གཉིས་པ་རྣམས་སུ་ཡོད་པའི་ཕྱིར། དེ་
ལྔའི་སྒྲ་དོན་ཡོད་དེ། བདེ་བའི་རྟེན་ཀུན་ད་ལྟ་བུའི་བྱང་སེམས་སྤྱི་བོ་ན་གནས་

པ་དང་། གསུང་དབྱངས་ཡན་ལག་དྲུག་ཅུའི་ལོངས་སྤྱོད་ཀྱི་གནས་མགྲིན་
པ་དང་། ཆོས་ཀྱི་རྩ་བ་བྱང་ཆུབ་ཀྱི་སེམས་སྙིང་ག་དང་། བདེ་བ་ཆེན་
པོའི་སྤྲུལ་གཞི་གཏུམ་མོའི་མེ་ལྟེ་བ་དང་། ལུགས་འབྱུང་ལྡོག་གི་ལྷན་སྐྱེས་
ཀྱི་བདེ་བ་གསང་གནས་ནས་སྐྱོང་བས་ན་དེ་ལྟར་བརྗོད་པའི་ཕྱིར། རྩ་འདབ་
ཆུང་བ་གསུམ་ཡོད་དེ། སྨིན་མའི་དབུས་ན་རླུང་འཁོར་རྩ་འདབ་དྲུག་པ།
མགྲིན་པ་དང་སྙིང་གའི་བར་ན་མེ་འཁོར་རྩ་འདབ་གསུམ་པ། ནོར་བུའི་
དབུས་ན་རྩ་འདབ་བརྒྱད་པ་རྣམས་སུ་ཡོད་པའི་ཕྱིར། གཞི་ལ་འཆི་དུས་
ཁོ་ནར་ལས་ཉོན་གྱི་དབང་གིས་སྙིང་གའི་རྩ་མདུད་གྲོལ་ནས་རླུང་དབུ་མར་
རྒྱུ་བ་དང་མཉམ་པོར་རྡུལ་བྲལ་མ་ཡང་དེར་མཚུངས་རྒྱུ་བའི་ཕྱིར།
གཉིས་པ་གཡོ་བ་རླུང་ལ། ཆུང་ལ་མངལ་དུ་ཟླ་བ་ཞེས་སོགས་བརྒྱད་ལ།
མའི་མངལ་དུ་ཉིང་མཚམས་སྦྱར་ནས་ཟླ་བ་ལྔར་རྩའི་རླུང་ལྔ་རིམ་པར་སྐྱེ་
སྟེ། ཟླ་བ་དང་པོ་ལ་སྙིང་གར་སྒྱུ་ལུས་ཀྱི་སྒྲུབ་གཞི་སྲོག་འཛིན་ཕྲ་བ་ལས་
སྲོག་འཛིན་རགས་པ་དང་། སྐབས་དེར་མངལ་གྱི་སེམས་ཅན་དེའི་ལུས་
ཉ་ལྟ་བུ་དང་། གཉིས་པ་ལ་གསང་གནས་སུ་སྲོག་འཛིན་རགས་པ་ལས་ཐུར་
སེལ་སྐྱེ་ཞིང་ལུས་རུས་སྦལ་ལྟ་བུ་དང་། གསུམ་པ་ལ་ལྟེ་བར་མཉམ་གནས་
སྐྱེ་ཞིང་ལུས་ཕག་རྒོད་ལྟ་བུ་དང་། བཞི་པ་ལ་མགྲིན་པར་གྱེན་རྒྱ་སྐྱེ་ཞིང་

ལུས་སེངྒེ་ལྟ་བུ་དང་། ལྔ་པ་ལ་ཁྱབ་བྱེད་སྐྱེ་ཞིང་ལུས་ཀུན་ལ་ཁྱབ་པར་གནས་
པའི་ཕྱིར། དེ་ནས་ཟླ་བ་ལྔར་སྲོག་འཛིན་གྱི་ཡན་ལག་གི་རླུང་ལྔ་སྐྱེ་སྟེ་ཟླ་
བ་དང་པོ་ལ་རྒྱུ་བ། གཉིས་པ་ལ་རྣམ་པར་རྒྱུ་བ། གསུམ་པ་ལ་ཡང་དག་
པར་རྒྱུ་བ། བཞི་པ་ལ་རབ་ཏུ་རྒྱུ་བ། ལྔ་པ་ལ་ངེས་པར་རྒྱུ་བའི་རླུང་སྐྱེ་
བའི་ཕྱིར། དབང་ཤེས་ལྔའི་རླུང་འདི་ལྔ་ལ་རུས་སྦལ་རྩངས་པ་ལྷ་སྦྱིན་ནོར་
ལས་རྒྱལ་སོགས་ཀྱི་མིང་འདོགས་ཀྱང་གསུངས་པའི་ཕྱིར།
གསུམ་པ་བཀོད་པ་ཐིག་ལེའི་གནས་ཚུལ་ནི། ཐིག་ལེ་དཀར་དམར་
ཞེས་སོགས་བདན་ལ། དེ་གཉིས་གཙོ་བོ་ཐོག་མར་སྙིང་གར་ཆགས་ནས་
དེ་ལས་དཀར་ཆ་ཅུང་ཟད་ཆད་དེ་སྤྱི་བོར་གནས་པ་ལ་ཧཱུྃ་ཡིག་ཅེས་དང་།
དམར་ཆ་ཅུང་ཟད་ཆད་དེ་ལྟོ་བར་གནས་པ་ལ་ཨོཾ་ཡིག་ཅེས་བྱའོ། གཞན་
ཡང་སྙིང་གར་ནོར་བུའི་དབུས་ན་གཉིད་འཐུག་གི་གནས་སྐབས་བསྐྱེད་པའི་
ཐིག་ལེ་དང་། མགྲིན་པ་དང་གསང་གནས་ན་རྨི་ལམ་གྱི་གནས་སྐབས་བསྐྱེད་
པའི་ཐིག་ལེ་དང་། སྤྱི་བོ་དང་ལྟེ་བ་ན་སད་པའི་གནས་སྐབས་བསྐྱེད་པའི་ཐིག་
ལ་དང་། སྤྱི་བོ་དང་གསང་གནས་ན་སྙོམས་འཇུག་གི་གནས་སྐབས་བསྐྱེད་པའི་
ཐིག་ལེ་རིགས་བཞི་ཡོད་པའི་ཕྱིར། དེ་ལྟར་གཞི་དངོས་པོའི་གནས་ཚུལ་བཏའུ་
ལ་ཕབ་པ་ལ་ཆོས་ཅན། དགོས་པ་ཡོད་དེ་ཤིན་ཏུ་ཕྲ་བའི་རླུང་དེ་ཀུཟུགས་སྐུའི་

སྒྲུབ་གཞི་དང་། དེ་འདྲའི་སེམས་ཆོས་སྐུའི་སྒྲུབ་གཞི་དང་། དེ་གཉིས་ངོ་བོ་
གཅིག་པ་ཟུང་འཇུག་གི་སྒྲུབ་གཞིར་ཤེས་པའི་ཆེད་དུ་ཡིན་པའི་ཕྱིར། །
གཉིས་པ་ལམ་བགྲོད་པའི་རིམ་པ་ལ་གསུམ། རྫོགས་རིམ་གྱི་གཙོ་བོ་
ཨེ་ཙོ་གཉིས་ཀྱི་དོན་མདོར་བསྟན་པ། རྒྱས་པར་བཤད་པ། ལུགས་འདིའི་
རིམ་ལྔ་བྱེ་བྲག་ཏུ་བཤད་པའོ། དང་པོ་ནི། གཉིས་པ་རྫོགས་རིམ་ལམ་
གྱི་བགྲོད་ཚུལ་ལ། ཞེས་སོགས་ཕྱེད་དང་ཉེར་གསུམ་ལ། ལུགས་འདིའི་
རྫོགས་རིམ་གྱི་གཙོ་བོ་ལ་ཨེ་ཝཾ་གཉིས་འཇོག་པའི་རྒྱུ་མཚན་ཡོད་དེ། འདུས་
པའི་རྩ་རྒྱུད་ཀྱི་གླེང་གཞི་འདི་སྐད་བདག་གིས་ཞེས་པ་ནས་རྡོ་རྗེ་བཙུན་མོའི་བྷ་
ག་ལ་བཞུགས་སོ་ཞེས་པའི་བར་ལ་ཡི་གེ་བཞི་བཅུ་ཡོད་ལ། རྒྱུད་དོན་ཐམས་
ཅད་བསྡུ་ན་ཡི་གེ་བཞི་བཅུའི་ནང་དུ་འདུ་ཞིང་། དེ་དག་གི་དོན་ཐམས་ཅད་ཨེ་
ཞྭ་གྱི་ཡི་གེ་གཉིས་ཀྱི་ནང་དུ་འདུ་བའི་ཕྱིར། བླ་མེད་ཀྱི་རྒྱུད་ཀྱི་གླེང་གཞི་ཀུན་
ལཨེ་ཝགྱི་ཡི་གེ་མེད་ཀྱང་། དེའི་ངེས་དོན་ཡོད་དགོས་པ་གསལ་སྒྲོན་ལས་སོ།
དེ་ལ་དབྱེ་ན་གསུམ་ཡོད་དེ། འཐོབ་བྱ་འབྲས་བུའི་ཨེ་ཝཾ། འཐོབ་བྱེད་
ལམ་གྱི་ཨེ་ཝཾ། འདྲེན་བྱེད་རྟགས་ཀྱི་ཨེ་ཝ་གསུམ་ཡོད་པའི་ཕྱིར། དང་
པོ་ལ་དྲང་ངེས་ཀྱི་བཤད་པ་གཉིས་ཡོད་པ་ལས་དེ་དག་སོ་སོར་བཞག་ཏུ་ཡོད་
དེ། རྒྱུད་གསུང་བ་པོ་སྟོན་པ་རྡོ་རྗེ་འཆང་བཞུགས་པའི་རྟེན་གཞལ་ཡས་

ཁང་བྷ་ག་ཆོས་འབྱུང་པདྨ་སོགས་ཨེ་ཡིག་གི་མཚོན་དོན་དང་། བརྟེན་པ་
ལྷ་གསང་བདེ་འཇིགས་གསུམ་དུས་འཁོར་སོགས་ཝ་ཡིག་གི་མཚོན་དོན། སྟོན་
པ་དེ་དག་བྷ་ག་སོགས་ལ་བཞུགས་ནས་རྒྱུད་སྟོན་པ་ཐིག་ལེའི་མཚོན་དོན་
ཡིན་ཏེ། བཤད་རྒྱུད་རྡོར་ཕྲེང་ལས། ཨེ་ཝཾ་ནི་གསང་བ་མཁའ་དབྱིངས་
དང་། བྷ་ག་ཆོས་འབྱུང་པདྨ་ལ་ཞེས་པས་རྟེན་དང་། རྣལ་འབྱོར་སེང་
གེའི་གདན་ལ་བཞུགས་ཞེས་པས་བརྟེན་པ་དང་། མཆོག་ཏུ་རྨད་བྱུད་སྟོན་
པར་མཛད། ཅེས་པས་ཐིག་ལེ་སྟོན་པར་གསུངས་སོ། ངེས་དོན་གྱི་བཤད་
པ་རྟེན་དང་བརྟེན་པ་དེ་དག་གི་མཚོན་དོན་ཐབས་ཤེས་གཉིས་དང་། འཆད་
འགྱུར་གྱི་རྒྱལ་བའི་ཐུགས་བདེ་སྟོང་དབྱེར་མེད་ཀྱི་ཡེ་ཤེས་དང་། ཀུན་རྫོབ་
སྒྱུ་ལུས་དང་དོན་དམ་འོད་གསལ་གཉིས་དབྱེར་མེད་ཟུང་འཇུག་གི་ལམ་ཐིག་
ལེའི་མཚོན་དོན་ཡིན་པའི་ཕྱིར།
གཉིས་པ་འཐོབ་བྱེད་ལམ་གྱི་ཨེ་ཝཾ་ནི། ཡུལ་སྟོང་པ་ཉིད་ཨེ་དང་། ཡུལ་
ཅན་ལྷན་སྐྱེས་ཀྱི་བདེ་ཆེན་ཝ་ཡིག་དང་། དེ་གཉིས་དབྱེར་མེད་དུ་སྦྱོར་བ་
ཐིག་ལེའི་མཚོན་དོན་དུ་རིམ་པར་འཇོག་པའི་ཕྱིར། ཨེ་ཝཾ་འདི་ནི་ཆོས་ཕུང་
བརྒྱད་ཁྲི་བཞི་སྟོང་གི་དོན་གྱི་གཙོ་བོ་བསྡུས་པའི་ཕྱག་རྒྱ་ལྟ་བུར་བཤད་རྒྱུད་
དེ་ལས་གསུངས་སོ། དེ་བཞིན་དུ་སྒྱུ་ལུས་དང་འོད་གསལ་དང་དེ་གཉིས་

ཟུང་དུ་འཇུག་པ་གསུམ་རིམ་པར་ཨེ་དང་ཝ་དང་ཐིག་ལེ་གསུམ་གྱི་མཚོན་
དོན་ཡིན་པའི་ཕྱིར།
གསུམ་པ་ལ་གཉིས་ལས། དང་པོ་ཡོད་དེ། ཕྱག་རྒྱའི་པདྨ་དང་། ཡབ་
ཀྱི་རྡོ་རྗེ་དང་དེ་དག་མཉམ་པར་སྦྱོར་བ་ལས་གཞི་ལ་འབྲས་བུ་དང་ལམ་ལ་
ལྷ་སྤྲོ་བ་གསུམ་རིམ་པར་ཨེ་དང་། ཝ་དང་། ཐིག་ལེའི་མཚོན་དོན་ཡིན་
པའི་ཕྱིར། གཉིས་པ་ནང་ལ་སྤྱི་བོ་དང་ལྟེ་བའི་རྩ་འཁོར་དབྱིབས་གྲུ་གསུམ་
ཨེ་དང་། སྙིང་ག་དང་མགྲིན་པའི་རྩ་འཁོར་ཟླུམ་པོ་ཝ་དང་། རྩ་འཁོར་
དེ་དག་ལ་གནད་དུ་བསྣུན་པ་ལས་བདེ་ཆེན་གྱི་ཡེ་ཤེས་འདྲེན་པ་ཐིག་ལེའི་
མཚོན་དོན་ཡིན་པའི་ཕྱིར། འདིའི་ཡི་གེ་རྒྱ་ཡིག་ལཉྩའི་དབང་དུ་བྱས་སོ།
དེ་ལྟར་ཕྱི་རྟགས་དང་ནང་རྟགས་འདྲེན་བྱེད་ཀྱི་ཨེ་ཝཾ་གཉིས་ཀྱི་དོན་དུ་ལམ་
རྫོགས་རིམ་དང་འབྲས་བུ་སྐུ་གསུམ་གྱི་ཨེ་ཝཾ་སོགས་རྒྱུད་དོན་མཐའ་དག་
འདུ་བའི་ཕྱིར། འདིར་གསལ་སྒྲོན་ལས་ལྟ་བ་ཕུ་ཐག་ཆོད་པ་ཞིག་མེད་ན་
ཨེ་ཡིག་གི་དོན་མ་ཚང་། ཕྱི་ནང་གི་ལུས་ལ་གནད་དུ་བསྣུན་པ་ལས་བྱུང་བའི་
བདེ་བ་ཞིག་མེད་ན་ཝ་ཡིག་གི་དོན་མ་ཚང་། བདེ་སྟོང་གཉིས་ཡུལ་དང་ཡུལ་
ཅན་དུ་བྱས་ནས་ཕྱིན་ཅི་མ་ལོག་པར་ངེས་པས་བདེ་སྟོང་སྦྱོར་མི་ཤེས་ན་ཐིག་
ལེའི་དོན་མ་ཚང་། ཨེ་ཝཾ་གྱི་དོན་དེ་ལྟར་ཤེས་དགོས་ཞེས་གསུངས་སོ།

གཉིས་པ་རྒྱས་པར་བཤད་པ་ལ་གཉིས། བདེ་སྟོང་དབྱེར་མེད་ཀྱི་མེ་
ཝཾ་བཤད་པ་དང་། བདེན་གཉིས་དབྱེར་མེད་ཀྱི་མེ་ཝཾ་བཤད་པའོ། དང་
པོ་ལ་གསུམ། སྟོང་པ་བཤད་པ། བདེ་བ་བཤད་པ། བདེ་སྟོང་དབྱེར་
མེད་བཤད་པའོ། དང་པོ་ནི། གདུལ་བྱ་རིན་ཆེན་ལྟ་བུ་ཡིས། ཞེས་སོགས་
ཕྱེད་དང་ལྔ་ལ། འཁོར་བའི་རྩ་བར་ངོས་བཟུང་ནས་དེས་ངོས་བཟུང་བ་ལྟར་
མ་གྲུབ་པའི་སྟོང་པ་ལ། རང་རྒྱུད་པ་མན་ཆད་ཀྱི་འདོད་པའི་གང་ཟག་རང་
རྐྱ་ཐུབ་པའི་རྫས་ཡོད་ཀྱིས་སྟོང་པ་དང་། སེམས་ཙམ་པའི་གཟུང་འཛིན་
རྫས་གཞན་གྱིས་སྟོང་པ་དང་། རང་རྒྱུད་པའི་བློ་གནོད་མེད་ལ་སྣང་བའི་
དབང་གིས་བཞག་པ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྡོད་
ལུགས་ཀྱི་ངོས་ནས་གྲུབ་པས་སྟོང་པ་དང་། ཐལ་འགྱུར་པའི་ཆོས་རྣམས་
རྟོག་པས་བཏགས་ཙམ་ལས། དོན་རང་ངོས་ནས་གྲུབ་པས་སྟོང་པ་དང་བཞི་
ཡོད་པ་ལས། བདེ་སྟོང་སྦྱོར་བའི་སྟོང་པ་ལ་ཐ་ན་རྣམ་རིག་ཙམ་གྱི་ལྟ་བ་
ལ་ངེས་པ་རྙེད་དགོས་ཏེ། ཞེས་གསལ་སྒྲོན་ལས་གསུངས་པས་དང་པོ་དང་
བདེ་སྟོང་སྦྱར་བ་མ་གསུངས་ལ། ཨུཏྤལ་སོགས་བཞིའི་རང་རང་གི་གྲུབ་
མཐས་འདོད་པའི་སྟོང་པ་དང་བདེ་སྟོང་སྦྱར་བ་ཡོད་ཀྱང་། རིན་པོ་ཆེ་ལྟ་
བུའི་བདེ་སྟོང་སྦྱོར་རྒྱུའི་སྟོང་པ་ཡིན་ན། ཐལ་འགྱུར་པས་འདོད་པའི་སྟོང་

པ་ཡིན་དགོས་ཏེ། སྔགས་རིམ་ལས། དེས་ན་ཤེས་རབ་ཅན་གྱིས་ནི་རྡོ་
རྗེའི་ཐེག་པར་ཡང་ཐོས་བསམ་གྱིས་བདག་མེད་གཉིས་ཀྱི་ལྟ་བ་དབུ་མའི་
གཞུང་ལྟར་བཙལ་ལ་མ་ནོར་བ་རྙེད་ནས་དེའི་དོན་ངེས་ཤེས་ཀྱིས་བསྐྱང་བར་
བྱ་ཞེས་གསུངས་པའི་ཕྱིར། དེ་འདྲའི་སྟོང་པ་དེ་ཅི་ལྟ་བུ་ཞེ་ན། རྟག་ཆད་
སོགས་མཐའ་བཞི་དང་བྲལ་བའི་དབུས་རྣམས་ཀུན་གྱི་མཆོག་དང་ལྡན་པའི་
སྟོང་པའོ། འོ་ན་མཐའ་བཞི་གང་ཞེ་ན། རྩ་ཤེས་ལས། གང་ཞིག་རང་
བཞིན་གྱིས་ཡོད་པ། །དེ་ནི་མེད་པ་མིན་པའི་རྟག །སྔོན་བྱུང་ད་ལྟ་མེད་
ཅེས་པ། །དེ་ནི་ཆད་པར་ཐལ་བར་འགྱུར། ཞེས་རང་རྒྱུད་པ་མན་ཆད་
ཀྱིས་རང་བཞིན་གྱིས་གྲུབ་པའི་སྐྱེས་པ་དང་། འགག་པ་གཉིས་ཀ་ཁས་བླངས་
པས་མཐའ་གཉིས་རེ་རེ་བ་དང་། གཉིས་ཀ་སྟེ་གསུམ་ཁས་བླངས་པ་གོ་སླ་
ལ། གཉིས་ཀ་མ་ཡིན་པའི་མཐའ་དེ་འདྲའི་སྐྱེ་འགག་གཉིས་པོ་ཡང་རྒྱུ་རྐྱེན་
ལ་ལྟོས་པར་ཁས་བླངས་པ་ནི་ཐལ་འགྱུར་པ་ལ་ནང་འགལ་ཏེ། དེ་འདྲའི་
སྐྱེ་འགག་གཉིས་ཀ་ཆོས་ཅན། རང་བཞིན་གྱིས་མ་གྲུབ་པར་ཐལ། རྒྱུ་
རྐྱེན་ལ་ལྟོས་པའི་ཕྱིར། སོམས་ཤིག དོན་འདི་མ་གོ་བར་ལེགས་བཤད་
སྙིང་པོ་ལས། ཁྱོད་ཀྱི་གསུང་གི་གཅེས་པའི་མཛོད། །བརྟེན་ནས་འབྱུང་
བར་ཁས་བླངས་ནས། །སྟོང་ཉིད་ང་རོ་མི་བཟོད་པ། །འདི་ལ་ཁོ་བོ་ངོ་མཚར་

གྱུར། ཅེས་གསུངས་པའི་ཕྱིར། དེས་ན་མཐའ་བཞི་སེལ་བྱེད་ཀྱི་རིགས་
པ་གང་ཞེ་ན། རང་བཞིན་གྱིས་སམ་རང་ངོས་ནས་གྲུབ་ན་གཞན་བཅོས་
སུ་མེད་པ་དང༌། གང་ལ་ཡང་མ་ལྟོས་པ་དང་། རང་ཚུགས་ཐུབ་པ་ཞིག་
དགོས་ཏེ། རང་བཞིན་བཅོས་མིན་ལྟོས་མེད་དང་། ཞེས་གསུངས་པའི་
ཕྱིར། རྟེན་འབྲེལ་དང་སྐྱེ་འགག་ཅན་ཡིན་ན། གཞན་གྱིས་བཅོས་སུ་ཡོད་
པ་དང་། གཞན་ལ་ལྟོས་པ་དང་། གཞན་ལ་རག་ལས་པ་ཞིག་དགོས་ཏེ།
རྟེན་འབྲེལ་ལྟོས་དང་བཅོས་མ་གཉིས། །ཇི་ལྟ་བུར་ན་གཞི་གཅིག་ལ། །མི་
འགལ་འདུ་བ་ཉིད་དུ་འགྱུར། ཞེས་ཐུགས་མ་རངས་པའི་གསུང་གནང་བའི་
ཕྱིར། གཞན་ཡང་། རང་བཞིན་འགའ་ཡང་མེད་པ་དང་། །འདི་ལ་བརྟེན་
ནས་འདི་འབྱུང་བའི། །རྣམ་བཞག་འཐད་ཅེས་དང་། རང་བཞིན་གྱིས་
ནི་གདོད་མ་ནས། །རྣམ་པར་དབེན་ཡང་དེར་སྣང་བས། །འདི་ཀུན་སྒྱུ་
མ་བཞིན་དུ་གསུངས། ཞེས་སོགས་ཀྱིས་སྣང་བས་ཡོད་མཐའ་སེལ་བ་དང་།
སྟོང་པས་མེད་མཐལ་སེལ་ཚུལ་གྱི་གསུང་འདི་དག་གིས་ཆོས་ཀུན་རང་བཞིན་
གྱིས་མ་གྲུབ་ཅེས་པའི་ཚིག་གི་ནུས་པས་ཐ་སྙད་དུ་ཡོད་པ་དང་། ཆོས་ཀུན་
ཐ་སྙད་དུ་གྲུབ་ཅེས་པའི་ཚིག་གི་ནུས་པས་རང་བཞིན་གྱིས་མ་གྲུབ་པ་བསྟན་
པ་ལ་གོ་བ་ཆགས་ན། གཞུང་ལུགས་མང་ཐོས་རིགས་པའི་ལམ་དུ་ཡང་།

ཞེས་པ་ནས། འབད་ཀྱང་རྟོགས་པར་མ་གྱུར་ཅེས་པའི་གང་ཞིག་མ་རྟོགས་
པ་དང་། འཇམ་མགོན་བླ་མའི་དྲིན་གྱིས་ལེགས་མཐོང་ནས། ཞེས་པའི་
གང་ཞིག་མཐོང་བ་ལ་གོ་བ་རྙེད་ན་ལྟ་བའི་གནད་མཐར་ཐུག་དང་། སྟོང་
ཉིད་རྒྱུ་འབྲས་སུ་འཆར་ཚུལ་ཤེས་པར་གསུངས་སོ། །
གཉིས་པ་བདེ་བ་བཤད་པ་ལ། བདེ་བའང་ཕྱི་ནང་ཐེག་པ་ཆེ་ཆུང་
དང་། ཞེས་སོགས་བདུན་ལ། བདེ་སྟོང་སྦྱོར་རྒྱུའི་བདེ་བ་ལ་ཞི་གནས་
ཐོབ་པའི་ལུས་སེམས་ཤིན་སྦྱངས་ཀྱི་བདེ་བ་མི་འཇོག་སྟེ། དེ་ཕྱིར། ཕྱི་ནང་)
ཐུན་མོང་ཡིན་པའི་ཕྱིར། སྟོང་ཉིད་མངོན་སུམ་དུ་རྟོགས་པའི་བདེ་བ་ཡང་
མིན་ཏེ། དེ་ཐེག་པ་ཆེ་ཆུང་དང་མདོ་སྔགས་ཐུན་མོང་བ་ཡིན་པའི་ཕྱིར། སྲོག་
རྩོལ་བསྡམས་པའི་ལྷའི་རྣལ་འབྱོར་ལས་ང་བའི་བདེ་བ་ཡང་མིན་ཏེ། དེ་
རྒྱུད་སྡེ་གོང་འོག་(དངx }ཐུན་མོང་ོན་པའི་ཕྱིར། རླུང་དབུ་མར་ཐིམ་
པ་མ་ཡིན་པར་བྱང་སེམས་འཕོ་བ་བཀག་པའི་ཕྱག་རྒྱ་ལ་བརྟེན་པའི་བདེ་བ་
ཡང་དེ་མ་ཡིན་ཏེ། དེ་བསྐྱེད་རིམ་པ་ལ་ཡོད་པའི་ཕྱིར། དེས་ན་དེ་ཉིད་
བཞག་ཏུ་ཡོད་དེ། རྡོ་རྗེའི་ལུས་ལ་གནད་དུ་བསྣུན་པ་ལས་རོ་རྐྱང་གི་རླུང་
དབུ་མར་ཞུགས་གནས་ཐིམ་པ་ལས་གཏུམ་མོའི་མེས་སྤྱི་བོའི་བྱང་སེམས་
ཞུ་བའི་བདེ་བ་དེ་ཉིད་འཇོག་པའི་ཕྱིར། དེ་འདྲའི་བདེ་སྟོང་གི་ཡེ་ཤེས་ལ་དམིགས་

མེད་སྙིང་རྗེ་ཞེས་ལན་དུ་མར་གསུངས་སོ། རྫོགས་རིམ་གྱི་སྐབས་སུ་ལམ་བགྲོད་
པ་ནི་གཏུམ་མོའི་མེས་ཧཾ་ཡིག་ཞུ་བའི་བདེ་བ་ལམ་དུ་བྱས་པ་ལ་བརྟེན་ནས་བྱེད་
པ་བླ་མེད་ཐམས་ཅད་འདྲའོ། ཞེས་སྔགས་རིམ་ལས་གསུངས་སོ།
གསུམ་པ་བདེ་སྟོང་དབྱེར་མེད་བཤད་པ་ལ། སྦྱོར་ཚུལ་ཡུལ་ཅན་ལྷན་
སྐྱེས་ཞེས་སོགས་བཞི་ལ། བཤད་མ་ཐག་པའི་ཡུལ་ཅན་ལྷན་སྐྱེས་ཀྱི་བདེ་
བའམ་སྙིང་རྗེ་ཆེན་པོ་མེད་ན་ཞི་མཐའ་མི་ལྡོག དེས་ཡུལ་སྟོང་ཉིད་འཛིན་
སྟངས་ཀྱི་ཡུལ་དུ་བྱས་ཏེ་ཆུ་ལ་ཆུ་བཞག་པ་བཞིན་དུ་མ་སོང་ན་སྲིད་མཐའ་
མི་ལྡོག་པས་སྟོང་ཉིད་རྟོགས་པའི་བློ་དང་བདེ་ཆེན་གྱི་ཡེ་ཤེས་ཕན་ཚུན་གཞི་
མཐུན་དུ་སོང་བའི་གྲུབ་བདེ་སྐྱེ་གནས་འཇིག་གསུམ་རྫས་གཅིག་ཏུ་སྐྱེས་པའི་
ཚུལ་གྱི་སྦྱོར་བ་འདི་ཉིད་བདེ་སྟོང་སྦྱོར་ཚུལ་དུ་གོང་འོག་ཀུན་ཏུ་ཤེས་པར་
བྱའོ། དེ་འདྲའི་བདེ་སྟོང་གི་ཡེ་ཤེས་ལ་དམིགས་མེད་ཀྱི་སྙིང་རྗེ་ཞེས་གསུངས་
ལ། ཁོ་ན་རེ། དེ་མི་འཐད་པར་ཐལ། སྙིང་རྗེ་ཆེན་པོ་ལ་སྟོང་ཉིད་རྟོགས་
པ་མེད་པའི་ཕྱིར་ཏེ། བྱམས་སོགས་རྨོངས་དང་འགལ་མེད་ཕྱིར། །ཤིན་
ཏུ་ཉེས་པ་ཚར་གཅོད་མིན། ཞེས་གསུངས་པའི་ཕྱིར་ཟེར། དེ་ལ་སྟོང་ཉིད་
རྟོགས་པའི་ལྷན་སྐྱེས་ཀྱི་ཡེ་ཤེས་ཆོས་ཅན། སྙིང་རྗེ་ཆེན་པོ་ཡིན་པར་ཐལ་
དེ་དང་སྟོང་ཉིད་སྦྱོར་བའི་བདེ་སྟོང་གི་ཡེ་ཤེས་དེ་སྲིད་ཞི་གཉིས་ཀའི་མཐའ་

འགོག་བྱེད་ཡིན་པའི་ཕྱིར་ཏེ། ས་ར་ཧ་པས། གང་ཡང་གཉིས་པོ་སྦྱོར་
བར་ནུས་པ་དེ། །འཁོར་བར་མི་གནས་མྱ་ངན་འདས་མི་གནས། ཞེས་
གསུངས་པའི་ཕྱིར། ཁྱབ་སྟེ། ཤེས་པས་སྲིད་ལ་མི་གནས་ཤིང་། །སྙིང་
རྗེས་ཞི་ལ་མི་གནས་ཏེ། ཞེས་གསུངས་པའི་ཕྱིར། འདིར་བདེ་སྟོང་སྦྱོར་
ཚུལ་ལ་དགག་བཞག་མང་དུ་ཡོད་པ་མངས་པས་འཇིགས་ནས་མ་བྲིས་སོ།
་
གཉིས་པ་བདེན་གཉིས་དབྱེར་མེད་ཀྱི་ཨེ་ཝཾ་ནི། ལམ་དང་འབྲས་བུའི་
བདེན་གཉིས་ཞེས་སོགས་བཅོ་བརྒྱད་ལ། བདེན་གཉིས་ཀྱི་སྐབས་ཀྱི་དོན་
དམ་བདེན་པ་དངོས་ནི་ཆོས་རྣམས་ཀྱི་ཆོས་ཉིད་འདུས་མ་བྱས་ཡིན་ཀྱང་།
དེ་དང་ལྷན་སྐྱེས་ཀྱི་བདེ་ཆེན་གཉིས་དབྱེར་མེད་རོ་གཅིག་པའི་ཡེ་ཤེས་ལ་
སྙིང་རྗེ་བྱང་ཆུབ་ཀྱི་སེམས་ཞེས་ཀྱང་གསུངས་ལ། དེ་ཉིད་ལམ་ཟུང་འཇུག་
དང་འབྲས་བུའི་སྐབས་ཀྱི་དོན་དམ་བདེན་པ་དོན་གྱི་འོད་གསལ་དང་། ཀུན་
རྫོབ་བདེན་པ་དག་པའི་སྒྱུ་མའི་སྐུ་གཉིས་རིམ་པར་ཨེ་དང་ཝ་ཡིག་གི་མཚོན་
དོན་དང་། དེ་གཉིས་སྐུ་ཐུགས་དབྱེར་མེད་ཟུང་འཇུག་ཐིག་ལེའི་མཚོན་
དོན་ཡིན་ནོ། ཝ་ཡི་ག་གི་མཚོན་དོན་སྒྱུ་མའི་སྐུ་ཆོས་ཅན། ཁྱོད་བླ་མེད་
ལམ་འདིར་ངེས་པར་སྒྲུབ་དགོས་ཏེ། རྒྱུད་སྡེ་གཞན་ལ་སྒྲུབ་ཏུ་མེད་པའི་
ཕྱིར། དང་པོ་དེར་བྲལ། བླ་མེད་ཀྱི་སྐབས་འདིར་ཁྱོད་སྒྲུབ་བྱེད་ཀྱི་རིགས་

པ་བཞི་ཡོད་པའི་ཕྱིར། དེར་ཐལ། གཟུགས་སྐུའི་རྒྱུ་ཐུན་མོང་མ་ཡིན་པའི་
སྒོ་ནས་སྒྲུབ་པ། སྦྱང་གཞིའི་གནད་ཐུན་མོང་མ་ཡིན་པའི་སྒོ་ནས་སྒྲུབ་པ།
ལྷ་བསྐྱེད་ཚུལ་གྱི་གནད་ལ་བརྟེན་ནས་སྒྲུབ་པ། ཐབས་ཤེས་དབྱེར་མེད་
ཀྱི་གནད་ལ་བརྟེན་ནས་སྒྲུབ་ཚུལ་དང་བཞི་ཡོད་པའི་ཕྱིར། དང་པོ་ཡོད་
དེ། བླ་མེད་ཀྱི་གདུལ་བྱ་རིགས་ཅན་རྣམས་ཀྱིས་དོན་དུ་གཉེར་བྱའི་གཙོ་
བོ་ནི་ལྔ་ཡིག་གི་མཚོན་དོན་འབྲས་བུའི་སྒྱུ་ལུས་གང་ཞིག དེ་ཚེ་གཅིག་ལ་
སྒྲུབ་པ་ཟླ་མད་ལ་ལྟོས་པའི་ཕྱིར། དང་པོ་དེར་ཐལ། དེ་གདུལ་བྱ་ལ་དངོས་
སུ་སྣང་བའི་སྒོ་ནས་དོན་བྱེད་པའི་ཕྱིར། ཕྱི་མ་གྲུབ་སྟེ། སློབ་པའི་སྐབས་
སུ་མཚན་དང་དངོས་སུ་གྲུབ་པའི་རིགས་འདྲ་རྒྱུན་མི་ཆད་པའི་གཟུགས་སྐུའི་
ཉེར་ལེན་ཐུན་མོང་མ་ཡིན་པ་ཞིག་སྒྲུབ་དགོས་པ་གང་ཞིག རིན་པོ་ཆེ་ལྟ་
བུའི་སྐུ་དེ་མ་ཡིན། ཕར་ཕྱིན་ཐེག་པའི་སློབ་པའི་མཚན་དཔེ་མཐར་ཐུག་
དེ་མ་ཡིན། རྒྱུད་སྡེ་འོག་མ་དང་བསྐྱེད་རིམ་པས་སྒོམ་པའི་ལྷ་སྐུ་ཡང་དེ་
མ་ཡིན། རགས་པའི་ལུས་གནས་འགྱུར་བ་ཡང་མ་ཡིན། གློ་བུར་དུ་བྱུང་
བ་ཡང་མ་ཡིན་པའི་ཕྱིར། དང་པོ་གཉིས་གྲུབ་སྟེ། དེ་དག་རྒྱུན་མཐའི་འོད་
གསལ་གྱིས་དག་པར་བྱེད་པའི་ཕྱིར། གསུམ་པ་གྲུབ་སྟེ། དེ་དག་རྒྱུན་མི་
ཆུད་ད་རི་འབྱང་བའི་ཕྱིར། རྟགས་ཕྱི་མ་གཉིས་སླའོ། དེས་ན་སྒོར་སྟོབས་

ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་དཔེ་དོན་
གྱི་འོད་གསལ་གཉིས་ཀྱི་རླུང་སེམས་ལས་གྲུབ་པའི་དག་མ་དག་གི་སྒྱུ་མའི་
སྐུ་དེ་གཟུགས་སྐུའི་ཉེར་ལེན་ཡིན་ཏེ། དེ་འདྲའི་གཉུག་མ་ལྷན་སྐྱེས་ཀྱི་སེམས་
དེ་ཆོས་སྐུའི་ཉེར་ལེན་གང་ཞིག དེ་གཉིས་རྣམ་པ་ཐམས་ཅད་དུ་མཚུངས་
པའི་ཕྱིར། རིགས་པ་གཉིས་པ་ནི། རྣལ་འབྱོར་པས་སྐྱེ་ཤི་བར་དོ་གསུམ་
དང་རྣམ་པ་མཐུན་པར་བསྒོམས་པ་ལས་ཐ་མལ་གྱི་འཆི་བ་དེ་ལམ་གྱི་འོད་
གསལ་དང་། བར་དོར་འགྱུར་རུང་གི་ལུས་དེ་སྒྱུ་མའི་སྐུར་འགྱུར་བ་ནི་
སྦྱང་གཞི་དེ་དག་བླ་མེད་ཀྱི་ཐབས་མཁས་ཀྱིས་ཟིན་པའི་གནད་ཀྱིས་ཡིན་པའི་
ཕྱིར། རིགས་པ་གསུམ་པ་ནི། རྒྱུད་སྡེ་འོག་མར་ལྷ་སྐུར་དངོས་སུ་ལྡང་
བ་མེད་ཀྱང་། སྟོང་ཉིད་སྒོམ་པའི་ངང་ལས་ལྷའི་སྐུར་ལྡང་བར་བཤད་པ་
འདི་ལ་དཔྱད་ན་རྟོགས་པ་མཐོན་པོར་སོང་ན་ལྷ་སྐུར་དངོས་སུ་ལྡང་བ་ཞིག་
ཡོད་པར་གྲུབ་ལ། དེ་ནི་རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་
ལས་སྒྱུ་མའི་སྐུར་དངོས་སུ་ལྡིང་བ་འདི་ལས་གཞན་ན་མེད་པའི་ཕྱིར། རིགས་
པ་བཞི་པ་ནི། ཕར་ཕྱིན་ཐེག་པར་དག་སའི་སྐབས་སུ་བསོད་ནམས་ཀྱི་ཚོགས་
བསགས་པ་ལ་བསྐུལ་དགོས་ལ། བླ་མེད་ལམ་མཐོན་པོར་སོང་བ་ན། དེ་
ལྟར་མི་དགོས་པར་མ་ཉམ་བཞག་ཆིག་དྲིལ་ད་བསྐྱངས་པས་ཆོག་པར་

གསུངས་པ་ནི་སྒྱུ་ལུས་དེ་གྲངས་མེད་གསུམ་གྱི་ཚོགས་ཀྱི་དོད་ཐུབ་དང་། ཆོས་
གཟུགས་དབྱེར་མེད་ཟུང་འཇུག་གི་རིགས་འདྲའི་རྒྱུའི་གཙོ་བོ་སློབ་ལམ་དུ་
བདེན་གཉིས་དབྱེར་མེད་ཟུང་འཇུག་ཏུ་ཉམས་སུ་ལེན་པ་ཡོད་ལ། ཕར་ཕྱིན་
ཐེག་པ་ལ་དེ་མེད་པའི་གནད་ཀྱིས་ཡིན་པའི་ཕྱིར། དེ་དག་གི་གནད་ག་ང་
ལ་ཐུག་ན་རྒྱུ་འབྲས་ཀྱི་ཐེག་པ་གཉིས་ལ་བསྒོམ་བྱའི་ལྟ་བ་ལ་ཁྱད་པར་ཆེ་ད་
ཀྱང་། སྒོམ་བྱེད་ཀྱི་བློ་ལ་ཁྱད་པར་ཡོད་དེ། དང་པོས་ཡིད་ཤེས་རགས་
པ་དང་རྒྱུད་སྡེ་འོག་མས་ལྟ་རྒོད་ལག་བཅངས་ཀྱི་བདེ་བས་དང༌། བླ་
མེད་ལ་ཕྱི་ནང་གི་རྐྱེན་ཁྱད་པར་ཅན་ལ་བརྟེན་ནས་བདེན་འཛིན་སོགས་
ཀུན་རྟོག་གཡོ་བའི་རླུང་དབུ་མར་ཐིམ་པ་ལས་བྱུང་བའི་སྟོང་པ་དང་ངོ་
བོ་གཅིག་པའི་བདེ་བས་སྟོང་ཉིད་རྟོགས་པའི་ཡེ་ཤེས་ཆོས་སྐུའི་ཉེར་ལེན་
དང་དེའི་བཞོན་པའི་རླུང་གཟུགས་སྐུའི་ཉེར་ལེན་བྱེད་པ་ནི། གཞན་ལས་
ཁྱད་ཞུགས་པའི་ཕྱིར། རིགས་པ་བཞི་པོ་དེ་དག་རྩལ་དུ་བཏོན་པ་ལ་དཔལ་
ལྡན་འདུས་པ་ལས་ལྷག་པའི་རྒྱུད་གཞན་མེད་པའི་ཕྱིར་ན་རྒྱུད་ཐམས་
ཅད་ཀྱི་རྒྱལ་པོ་དང་། མཚན་གྱི་དོན་ལ་ཡང་ཡིག་སྤྱི་སྦས་མཐའ་སྟེ་
ཚུལ་བཞིའི་བཤད་པ་འཇུག་པ་ཡིན་ནོ། །
སྐབས་འདིའི་འཕྲོས་དོན་ཅུང་ཟད་ལ། རྫོགས་རིམ་སྤྱི་དང་ཁྱད་པར་

སྒྱུ་ལུས་སྒྲུབ་བྱེད་ཀྱི་རིགས་པ་འདི་དག་རྩ་རྒྱུད་ལས་མཐའ་དྲུག་ཚུལ་བཞིས་
རྒྱས་བཏབ་སྟེ་བཞག་པས་རྩ་བཤད་སྦྱར་བའི་མན་ངག་ལ་མ་བརྟེན་པར་གོ་
མི་ནུས་པས་དེ་ལ་བརྟེན་དགོས་མོད་ཀྱང་། ཀླུ་སྒྲུབ་ཡབ་སྲས་ཀྱི་མན་ངག་
བོད་དུ་མ་བྱུང་བ་མིན་ཡང་དུས་རིང་བ་དང་། བློ་རིམ་གྱིས་དམན་པའི་དབང་
གིས་འཕགས་ཡུལ་གྱི་དྲི་མ་མེད་པའི་གདམས་པ་རྣམས་འཆོལ་ཏེ། མ་རྟོགས་
ལོག་རྟོག་གི་སྨག་རུམ་དུ་གྱུར་པ་ན། རྗེ་རྒྱལ་བ་གཉིས་པས་མདོ་རྒྱུད་དགོངས་
འགྲེལ་དང་བཅས་པ་ཉམས་འོག་ཏུ་ཚུད་པ་ལས་སྔགས་གཞུང་ཆེ་ཕྲ་མང་
དུ་མཛད་ནས་ས་མཐོན་པོ་བས་ཀྱང་ཡུལ་དུ་མ་གྱུར་པའི་ཟབ་གནད་མ་ལུས་
པ་ས་འོག་གི་གཏེར་ལག་མཐིལ་གྱི་རྫས་བཞིན་དུ་ལས་དང་པོ་བས་ཀྱང་ཐོས་
བསམ་གྱི་ཡུལ་དུ་མཛད་ནས་བསྟན་པ་སྤྱི་དང་ཁྱད་པར་འདི་སྐོར་གྱི་སྲོག་
བཟུང་བ་ནི། རྗེ་གུང་ཐང་པས། སྦས་དོན་སྣང་མེད་གྱུར་པ་ན། །རྒྱུད་
དོན་འཕགས་པ་ཡབ་སྲས་ཀྱིས། །བཀྲལ་བ་ཇི་བཞིན་གསལ་བྱས་ཏེ། །ཕ་
རྒྱུད་ཀུན་གྱི་སྲོག་རྩ་བཟུང་། ཞེས་དང་། སྟག་ཚང་ལོ་ཙཱ་པས། རྒྱུད་སྡེ་
མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་གཏེར་ཆེན་ཁྱོད་
ལ་འདུད། ཅེས་བསྔགས་པ་ལྟར་མདོ་སྔགས་རྒྱུད་སྡེ་མཐའ་དག་སྒྱུ་ལུས་
སྒྲུབ་ཚུལ་གྱི་སྟེང་དུ་གཞོལ་ཞིང་འབབ་པར་མཛད་པའི་ཚུལ་ནི་སྒྱུ་འོད་ཟུང་

གསུམ་སྒྲུབ་པའི་ཐབས་ཀྱི་གཙོ་བོ་ནི་གང་ལ་གནད་དུ་བསྣུན་པའི་གཞི་ལུས་
ངག་སེམས་གསུམ་རིགས་ཕྲ་ཤིན་ཕྲ་གསུམ་འདུལ་སྦྱོང་གི་ཐབས་མདོ་སྔགས་
གཉིས་ཀ་ལ་བརྟེན་དགོས་པར་གསུངས་པ་འདི་ཡིན་ནོ། ཁོ་ན་རེ། སྔགས་
ལ་དེ་ལྟར་ཡིན་མོད། མདོ་ལ་ལུས་ངག་སེམས་གསུམ་ལ་ཕྲ་རགས་ཡོད་
ཀྱང་། གང་ལ་གནད་དུ་བསྣུན་པའི་གཞིར་གསུངས་པ་མེད་པའི་ཕྱིར་ཞེ་
ནཱ། སྐྱོན་མེད་དེ། ཐེག་དམན་གྱི་སྡེ་སྣོད་ཀྱིས་སེམས་རགས་པ་སྦྱོང་བའི་
ཐབས་བསྟན། སོ་ཐར་གྱིས་ལུས་ངག་རགས་པ་འདུལ་ཐབས་བསྟན་བྱའི་
གཙོ་བོར་བྱེད། ཐེག་ཆེན་གྱི་སྤྱོད་པས་ཐབས་ཚུལ་དེ་རྒྱ་ཆེར་བྱས། ལྟ་
སྤྱོད་ཟུང་དུ་འབྲེལ་བས་སྒྲིབ་བ།ཉིས་སྤོང་བ་ལ་མཐུ་ཐོགས་མེད་དུ་བྱས། འོག་
མའི་ཟབ་གསལ་གཉིས་མེད་ཀྱིས་ཆོས་གཟུགས་ཀྱི་སྐུ་གཉིས་བསྒྲུབས་པས་
འབྲས་བུ་ལ་ཉེ་བར་བྱས། བླ་མེད་གཞན་ལས་རྩ་རླུང་ཐིག་ལེའི་རྣལ་འབྱོར་
དང་མྱུར་མགྱོགས་ཕོ་ཉའི་ལམ་གྱིས་བདེ་སྟོང་གི་ཡེ་ཤེས་སྐྱེད་ཚུལ་གསུངས།
འདུས་པར་སྦུས་དོན་མཐར་ཐུག་གཉུག་མའི་རླུང་སེམས་ལས་སྒྲ་འོད་ཟུང་
འཇུག་སྒྲུབ་པའི་ཉེ་ལམ་མཐར་ཐུག་བསྟན་པའི་ཚུལ་འདི་ཉིད་བསྟན་པའི་
ཡང་སྙིང་རྒྱལ་བ་ཀུན་གྱི་ཐུགས་བཅུད་འདི་གོ་ན་རྗེའི་བསྟན་པ་ཡོངས་རྫོགས་
ལ་ཡིད་ཆེས་ཀྱི་དད་པ་བརྟན་ངེས་སོ། དེ་དག་གི་ཕྱིར་ན་སྒྲ་ལུས་ལ་གོ་བ་

ཆགས་ན་བསྐྱེད་རིམ་ཕྲ་རགས་མཐར་ཕྱིན་པ་ལྟ་བུའི་ཕན་ཡོན་ཐོབ་པ་དང་
མ་འོངས་པ་ན་སྒྱུ་ལུས་འགྲུབ་པའི་དགེ་རྩ་སྨིན་བྱེད་དུ་འགྱུར་བར་གསུངས་
པ་ནི། སྒྱུ་ལུས་དེ་སྔགས་ཀྱི་སྦྱོར་ལམ་ཡན་མ་སོང་ཡང་མདོ་ལམ་གྲངས་
མེད་གསུམ་གྱི་ཚོགས་ཀྱི་དོད་ཐུབ་པ་དང་། མ་དག་ས་བདུན་གྱི་སྤང་བྱ་
རྣམས་ཅིག་ཆར་དུ་སྤོང་བའི་ནུས་པ་རྫོགས་པ་དང་། འདི་ཉིད་སྒྲུབ་ཚུལ་
འདུས་པ་ལ་མ་ཞུགས་པར་བསྐལ་པར་སེམས་ཀྱི་ཆོས་ཉིད་རྟོགས་མི་ནུས་
པ་སོགས་ངོ་མཚར་བའི་གསུང་འདི་དག་གི་དོན་བསྡུ་ན། བདུད་ལས་རྣམ་
རྒྱལ་གྱི་དག་པ་དྲན་པའི་མཇུག་ཏུ། དེ་དག་གི་དོན་མདོར་བསྡུ་ན་གཏན་
ལ་དབབ་པའི་གཞི་གསུང་རབ་ཡན་ལག་དགུའི་བརྗོད་བྱ་ཀུན་རྫོབ་སྒྱུ་མ་དང་།
དོན་དམ་ནམ་མཁའ་ལྟ་བུ་ཁོང་དུ་ཆུད་པའི་ལམ་བྱང་ཕྱོགས་སོ་བདུན་ཡིན་
ལ། ལམ་དེའི་གཙོ་བོ་དོན་དམ་རྫོགས་པ་ལ་ནི་སྟོང་ཉིད་བཅུ་དྲུག་གི་རྟོགས་
པ་ཡོད་དེ། དེ་ཡང་ཐབས་བདེ་བ་ཆེན་པོ་དང་དབྱེར་མེད་པར་ཞུགས་པའོ།
ཞེས་གསུང་རབ་ཡན་ལག་དགུ་དང་། བྱང་ཕྱོགས་སོ་བདུན་དང་། སྟོང་
ཉིད་བཅུ་དྲུག་གི་རྟོགས་པ་སོགས་མདོ་ལས་བཤད་པ་དེ་ཡིན་པས་དེ་དག་གི་
དོན་ལ་ཡང་ཡང་དཔྱད་ན། མདོ་སྔགས་ལམ་བཟང་འགལ་མེད་གྲོགས་
སུ་འཆར་ཚུལ་དང༌། སྒྱུ་ལུས་ལ་ངོ་མཚར་བའི་དད་པ་དང་། སྔགས་ལ་

བག་ཆགས་ཁྱད་པར་ཅན་འཇོག་པས་རང་དང་སྐལ་མཉམ་རྣམས་ལ་མཛུབ་
སྟོན་གྱི་ཁུལ་ལོ། དཀྱུས་ལ་འཇུག་སྟེ། །
གསུམ་པ་ལུགས་འདིའི་རྫོགས་རིམ་བྱེ་བྲག་ཏུ་བཤད་པ་ལ་གཉིས། དབྱེ་
བསྡུ་བཤད་པ་དང་། ལམ་དངོས་བཤད་པའོ། དང་པོ་ལ་གསུམ། རིམ་
པ་ལྔ་དང་དྲུག་ཏུ་དབྱེ་ཚུལ། རིམ་ལྔ་ལ་སྦྱོར་དྲུག་འདུ་ཚུལ། རིམ་གཉིས་
ཀྱི་གཙོ་བོ་རྣམས་ཀྱང་གཞི་དང་རྣམ་མཐུན་དགོས་ཚུལ་ལོ། དང་པོ་ནི།
བྱེ་བྲག་ལུགས་འདིའི་ཞེས་སོགས་དྲུག་ལ། འདིའི་རྫོགས་རིམ་ལ་རྣམ་བཞག་
རིམ་པ་ལས་རྡོར་བཟླས་སེམས་དམིགས་སྒྱུ་ལུས་འོད་གསལ་ཟུང་འཇུག་གི་
རིམ་པ་དང་ལྔར་བྱས་ཚེ་ལུས་དབེན་ངག་དབེན་དུ་བསྡུ་བ་དང་། རྩ་རྒྱུད་
ལེའུ་དྲུག་པ་དང་། སྒྲོན་གསལ་དང་སྤྱོད་བསྡུས་ཀྱིས་ལུས་དབེན་ལོགས་
སུ་བགྲངས་པའི་དྲུག་ཏུ་བྱེད་པ་དང་། ཡང་རྒྱུད་དོན་ཀུན་དང་རིམ་པ་གཉིས་
ཀ་བསྡུ་བའི་དབང་དུ་བྱས་ནས་སྒྲོན་གསལ་ལས་བསྐྱེད་རིམ་སེམས་དབེན་སྒྱུ་
ལུས་འོད་གསལ་ཟུང་འཇུག་སྟེ་ལྔར་བྱེད་ཚེ་ལུས་ངག་གི་དབེན་པ་གཉིས་སེམས་
དམིགས་སུ་བསྡུས་པའི་རིམ་པར་རྒྱུད་དོན་མ་ལུས་པ་འདུ་བ་ཡིན་ནོ།
གཉིས་པ་ནི། སོར་བསམ་ལུས་དབེན་ཞེས་སོགས་བཞི་ལ། རྒྱུད་ལེའུ་
བཅུ་གཉིས་པའི་རྗེས་སུ་འབྲངས་ནས་རྒྱུད་ཕྱི་མར་རྫོགས་རིམ་ལ། སོ་སོར་

སྡུད་དང་བསམ་གཏན་དང་། །སྲོག་རྩོལ་དེ་བཞིན་འཛིན་པ་དང་། །རྗེས་
སུ་དྲན་དང་ཏིང་འཛིན་ཏེ། །སྦྱོར་བ་ཡན་ལག་དྲུག་ཅེས་བཤད། ཅེས་བཤད་
ཚུལ་ཐ་དད་དུ་གསུངས་པ་བསྡུ་ཚུལ་ཡོད་དེ། སོར་སྡུད་དང་བསམ་གཏན་
གྱི་ཡན་ལག་གཉིས་ལུས་དབེན་དང་། སྲོག་རྩོལ་གྱི་ཡན་ལག་རླུང་སྦྱོར་ཡིན་
པས་ངག་དབེན་དང་། འཛིན་པའི་ཡན་ལག་འོད་གསལ་དང་། དོན་གཅིག་
རྗེས་དྲན་གྱི་ཡན་ལག་འོད་གསལ་ལས་བླངས་པའི་ལུགས་ལྡོག་གི་སྣང་བ་
རྣམས་དང་། ཏིང་ངེ་འཛིན་གྱི་ཡན་ལག་དག་པའི་སྒྱུ་ལུས་ཡིན་པས་ཟུང་
འཇུག་གི་རིམ་པ་སྟེ་རིམ་ལྔས་སྦྱོར་དྲུག་བསྡུས་པའི་ཕྱིར།
གསུམ་པ་ནི། རིམ་པ་གཉིས་ཀ་ཞེས་སོགས་དྲུག་ལ། རིམ་པ་གཉིས་
ཀ་སྐྱེ་ཤི་བར་དོ་གསུམ་དང་རྣམ་མཐུན་དུ་སྒོམ་པ་འདྲ་ཡང་བསྐྱེད་རིམ་མོས་
བློ་ཙམ་དང་། རྫོགས་རིམ་ལ་རླུང་དབུ་མར་ཞུགས་གནས་ཐིམ་གསུམ་བྱེད་
ནུས་པ་ནས་མཐུན་ཚབས་ཤིན་དུ་ཆེ་སྟེ། འཆི་བའི་ཐིམ་རིམ་ཇི་ལྟ་བ་བཞིན་
དུ་དཔེ་དོན་གྱི་འོད་གསལ་དང་། འཆི་ལས་( བས་)བར་དོ་ཇི་བཞིན་འོད་
གསལ་ལས་(པས་)སྒྱུ་ལུས་དང་། བར་དོས་སྐྱེ་བ་བླངས་པ་ཇི་བཞིན་སྒྱུ་
ལུས་པས་སྤྲུལ་སྐུ་འཛིན་པས་མཐུན་བྱ་མཐུན་བྱེད་གཉིས་དངོས་གནས་ཡིན་
པའི་ཕྱིར། འགོས་ལུགས་ལ་གཞི་དུས་དང་ཉིན་ཞག་གཅིག་གི་རིམ་ལྔ་དང་

སྐུ་གསུམ་བཤད་པ་མེད། འཕགས་ལུགས་ལ་ཡང་ཡབ་སྲས་ལྔ་ཨབྷ་སོགས་
མང་པོའི་གཞུང་ན་དེ་དག་གི་རྣམ་བཞག་མེད་ཀྱང་། མར་ལུགས་ལ་ནཱ་རོ་
པས་རིམ་ལྔ་བསྡུས་གསལ་ལས། སྲིད་པ་སྐྱེ་བ་ཉིན་ཞག་གཅིག །སྟན་
གཅིག་སྟོང་དུ་སྦྱར་ཏེ་བཤད། ཅེས་པའི་དགོངས་པ། འདིར་ལམ་གྱི་རིམ་
ལྔ་དང་སྐུ་གསུམ་ཤེས་ཆེད་གཞིའི་རིམ་ལྔ་དང་སྐུ་གསུམ་དང་། གཉིད་ཀྱི་
བསྲེ་བ་ཤེས་ཆེད་ཉིན་ཞག་གཅིག་གི་རིམ་ལྔ་དང་སྐུ་གསུམ་ཤེས་དགོས་པའི་
ཚུལ་ནི། གཞིའི་སྐུ་གསུམ་དང་རིམ་ལྔ་ཡོད་དེ། འཆི་བ་ཆོས་སྐུ་བར་དོ་
ལོངས་སྐུ་ཉིང་མཚམས་སྦྱར་བ་སྤྲུལ་སྐུ་གསུམ་དང་། སྐྱེས་ནས་མ་ཤིའི་
བར་རླུང་འབྱུང་འཇུག་རྡོར་བཟླས། འཆི་ཁའི་སྣང་གསུམ་སེམས་དམིགས་
འཆི་བ་འོད་གསལ་བར་དོ་སྒྱུ་ལུས། དེའི་རླུང་སེམས་ངོ་བོ་གཅིག་པ་རྣམས་
འཇོག་པའི་ཕྱིར། གཉིད་ཀྱི་དེ་རྣམས་ཡོད་དེ། གཉིད་དང་རྨི་ལམ་དང་
སད་པ་གསུམ་སྐུ་གསུམ་དང་། གཉིད་ཁའི་བར་གྱི་རླུང་འབྱུང་འཇུག་དང་།
གཉིད་ཀྱི་སྣང་གསུམ་དང་། གཉིད་དང་རྨི་ལམ་གྱི་ལུས་དང་། དེ་ཕུང་
པོ་ལ་ཞུགས་པ་རྣམས་འཇོག་པའི་ཕྱིར། གཞིའི་རིམ་ལྔ་དང་སྐུ་གསུམ་བཤད་
པའི་དགོས་པ་ཡོད་དེ། རྣལ་འབྱོར་པས་གཞི་ལམ་གྱི་རིམ་ལྔ་དང་སྐུ་གསུམ་
རྣམ་མཐུན་དུ་སྒོམ་པ་ལས་གཞིའི་རིམ་ལྔ་དང་སྐུ་གསུམ་སྦྱངས་པ་ནས། ལམ་

གྱི་རིམ་ལྔ་དང་སྐུ་གསུམ་འབྱུང་བ་ཤེས་པའི་ཆེད་ཡིན་པའི་ཕྱིར། །
གཉིས་པ་ལམ་དངོས་བཤད་པ་ལ་གཉིས། དབེན་པ་གསུམ་གྱི་ཏིང་
ངེ་འཛིན་ལ་བསླབ་ཚུལ་དང་། བདེན་པ་གཉིས་ཀྱི་ཏིང་ངེ་འཛིན་ལ་བསླབ་
ཚུལ་ལོ། དང་པོ་ལ་གསུམ། ལུས་དབེན་སྐུ་རྡོ་རྗེའི་ཏིང་ངེ་འཛིན་དང་།
ངག་དབེན་གསུང་རྡོ་རྗེའི་ཏིང་ངེ་འཛིན་དང་། སེམས་དབེན་ཐུགས་རྡོ་
རྗེའི་ཏིང་ངེ་འཛིན་ལ་བསླབ་ཚུལ་ལོ། དང་པོ་ལ་དྲུག ལུས་དབེན་གྱི་
ངོས་འཛིན། དེའི་རབ་དབྱེ། དེ་ཇི་ལྟར་སྒོམ་ཚུལ། དེ་ལ་སོར་བསམ་
གྱི་ཡན་ལག་འབྱེད་ཚུལ། དེ་རིམ་གཉིས་གང་ཡིན་དཔྱད་པ། བསྐྱེད་
རིམ་ནས་ལུས་དབེན་ཁྱད་པར་ཅན་དུ་འཕོས་ཚད་དཔྱད་པའོ། དང་པོ་
ནི། ལམ་དངོས་དབེན་གསུམ་ཞེས་སོགས་ཕྱེད་དང་བརྒྱད་ལ། ལུས་ཀྱི་
སྐད་དོད་ཀཱ་ཡ་ཞེས་པ་ཆ་ཤས་མང་པོ་བསགས་པ་དང་ཚོགས་པ་དང་སྤུངས་
པ་ལ་འཇུག་པའི་སྒྲ་བཤད་དུ་ཡོད་པའི་གཟུགས་ཕུང་ནས་རྣམ་ཤེས་ཀྱི་བར་
ལྔ་དང་། ས་ཆུ་མེ་རླུང་ཁམས་བཞི་དང་མིག་ནས་ཡིད་ཀྱི་སྐྱེ་མཆེད་ཀྱི་བར་
དྲུག་དང་། གཟུགས་སྒྲ་སོགས་ཡུལ་ལྔ་དང་། མེ་ལོང་མཉམ་ཉིད་སོར་
རྟོག་བྱ་གྲུབ་ཆོས་དབྱིངས་ཡེ་ཤེས་བཅས་ལྔ་སྟེ། དེ་རྣམས་ལ་རགས་པ་ཉེར་
ལྔ་ཞེས་བྱའོ། དེ་རྣམས་ལུས་ཀྱི་སྒྲ་བཤད་དུ་ཡོད་དེ། ཕུང་པོ་ལྔ་ཤ་རྒྱུས་

དང་རྡུལ་བསགས་པའི་ཚོགས་པ་ཡིན་ལ། སེམས་སོགས་སྐད་ཅིག་སྔ་ཕྱི་
རྒྱུན་བསགས་པའི་ཚོགས་པ་ཡིན་པའི་ཕྱིར། དེ་དག་དབེན་རྒྱུའི་གཞི་ཡིན་
ལ། གང་ལས་དབེན་ན་ཐ་མལ་གྱི་སྣང་ཞེན་ལས་དབེན་པ་ཡིན་པའི་ཕྱིར་
དབེན་པའི་དོན་ཡོད་དེ། རྣལ་འབྱོར་པས་མཉམ་བཞག་གི་སྐབས་སུ་དེ་དག་
ལ་བདེ་སྟོང་གིས་རྒྱས་བཏབ་པ་དེ་ལས་ལངས་པའི་རྗེས་ཐོབ་ཏུ་གང་ཤར་
སྟོང་པ། སྟོང་པ་བདེ་བ། བདེ་བ་ལྷ་སྐུར་ཤར་བ་ཐ་མལ་གྱི་སྣང་ཞེན་གྱིས་
དབེན་པའི་དོན་ཡིན་པའི་ཕྱིར་ཏེ། གསལ་སྒྲོན་ལས་སྐབས་འདིར་བདེ་བ་
ཆེན་པོའི་ཡེ་ཤེས་གཅིག་ཉིད་གར་མཁན་དང་རི་མོ་མཁན་ལྟར་རིགས་ལྔ་
ལ་སོགས་པ་དུ་མའི་རྣམ་རོལ་ཏུ་འཆར་བར་སྒོམ་པ་ཡིན་ལ་ཞེས་གསུངས་
པའི་ཕྱིར། གཞི་དུས་ཀྱི་ཡིད་ཀྱི་སྐྱེ་མཆེད་ཀྱི་སྟེང་ནས་ཡེ་ཤེས་ལྔ་འཇོག་
ཚུལ་ནི་མེ་ལོང་གི་གཟུགས་བརྙན་དང་ཆུ་ཟླ་དང་རྨི་ལམ་སོགས་སྣང་ཙམ་
དུ་མཐོང་བ་དང་ཚོར་བ་གསུམ་མྱོང་བ་མཉམ་པ་ཉིད་དང་། མིང་དོན་སོ་
སོར་རྟོག་པ་དང་། བྱ་བ་གྲུབ་ཟིན་དྲན་པ་དང་། དྲི་མ་དང་འབྲལ་རུང་
གི་ཡིད་ཀྱི་ངོ་བོ་ལ་བྱའོ། །
གཉིམ་པ་ལུས་དབེན་གྱི་རབ་དབྱེ་ལ། དང་པོཉི་ཤུལ་ཞེས་སོགས་ཕྱེད་
དང་དྲུག་ལ། རགས་པ་ཉེར་ལྔའི་དང་པོ་ཉི་ཤུ་ལ་བདེ་སྟོང་གིས་རྒྱས་བཏབ་

(པ་)ལས་རིགས་ལྔ། ཡུམ་བཞི། སེམས་དཔའ་དྲུག གཟུགས་རྡོ་རྗེ་མ་
སོགས་ལྔ་སྟེ། ཉི་ཤུ་པོ་རེ་རེ་ལ་རྣམ་པ་སོགས་རིགས་ལྔ་ལྔ་ཕྱེ་བས་དམ་པ་
རིགས་བརྒྱའི་ལུས་དབེན་དང་། དེ་དག་ཁམས་ཀྱིས་ཕྱེ་བས་ས་ཆུ་མེ་རླུང་
རྣམ་ཤེས་ཀྱི་ཁམས་ལྔར་བསྡུས་པའི་དེ་ཉིད་རིགས་ལྔའི་ལུས་དབེན་དང་།
དེ་དག་རྡོ་རྗེ་གསུམ་དུ་བསྡུས་པའི་གསང་བ་རིགས་གསུམ་གྱི་ལུས་དབེན་དང་། །
དེ་དག་མཐར་གཏུགས་ན་གསང་ཆེན་རྡོ་རྗེ་འཆང་རིགས་གཅིག་གི་ལུས་དབེན་
རྣམས་སུ་ཡོད་པའི་ཕྱིར། དེ་དག་སོ་སོར་བཞག་ཏུ་ཡོད་དེ། མཉམ་བཞག་
ཏུ་ཕུང་སོགས་ལ་བདེ་སྟོང་གིས་རྒྱས་བཏབ་པའི་རྗེས་ཐོབ་ཏུ་སྣང་ངོར་གཟུགས་
ཕུང་རྣམ་དག་རྣམ་སྣང་དང་། རྣམ་དག་ཅེས་ཀུན་ལ་སྦྱར་རོ། ཚོར་ཕུང་
རིན་འབྱུང༌། འདུ་ཤེས་འོད་དཔག་མེད། འདུ་བྱེད་དོན་གྲུབ། རྣམ་ཤེས་
ཀྱི་ཕུང་པོ་རྣམ་དག་མི་བསྐྱོད་པ། ས་ཁམས་སྤྱན་མ། ཆུ་ཁམས་མཱ་མ་ཀཱི
མེ་ཁམས་གོས་དཀར་མོ། རླུང་ཁམས་སྒྲོལ་མ། མིག་གི་སྐྱེ་མཆེད་ས་སྙིང་།
རྣ་བའི་སྐྱེ་མཆེད་ཕྱག་རྡོར། སྣའི་སྐྱེ་མཆེད་ནམ་སྙིང་། ལྕེའི་སྐྱེ་མཆེད་
འཇིག་རྟེན་དབང་ཕྱུག ལུས་ཀྱི་སྐྱེ་མཆེད་སྒྲིབ་སེལ། སྣང་གསུམ་གང་
དུ་འདུ་བའི་ཡིད་ཀྱི་སྐྱེ་མཆེད་འཇམ་དཔལ་ལ་ཡེ་ཤེས་ལྔ། ཡུལ་ལ་གཟུགས་
རྡོ་རྗེ་མ། སྒྲ་རྡོ་རྗེ་མ། དྲི་རྡོ་རྗེ་མ། རོ་རྡོ་རྗེ་མ། རེག་བྱ་རྡོ་རྗེ་མ་བཅས་

ཉི་ཤུ་པོ་རེ་རེ་ལ་ཡང་རྣམ་སྣང་གི་རྣམ་སྣང་། རྣམ་སྣང་གི་རིན་འབྱུང་སོགས་
ལྔ་དང་། དེ་བཞིན་དུ་རིན་འབྱུང་སོགས་རེ་རེ་ལ་ཡང་རིགས་ལྔ་ལྔར་ཕྱེ་
ནས་དམ་པ་རིགས་བརྒྱའི་ལུས་དབེན་དུ་འཇོག་པའི་ཕྱིར། ལྷ་དེ་དག་གི་
རྣམ་པར་ཤར་ཚུལ་ནི་རྣམ་སྣང་ལ་མཚོན་ན་ཞལ་ཕྱག་དང་ཕྱག་མཚན་རྣམ་
སྣང་དང་འདྲ་བ་ལ། སྐུ་མདོག་རིགས་ལྔའི་དབང་གིས་ལྔར་འགྱུར་ཚུལ་
ཤེས་པར་བྱ་ལ། འོ་ན་འདུས་པའི་ལྷ་སོ་གཉིས་ལས། གཟུགས་ཕུང་རྣམ་
སྣང་ནས་རེག་བྱ་རྡོ་རྗེ་མའི་བར་ཉི་ཤུ་བཤད་ནས། ཁྲོ་བོ་བཅུ་དང་བྱམས་
པ་དང་ཀུན་བཟང་མ་བཤད་པ་ཅི་ཞེ་ན། གསལ་སྒྲོན་ལས། རྩ་རྒྱུད་ལས་
གསལ་བར་མ་བཤད་པའི་དབང་གིས་ཡིན་གྱི། བཤད་རྒྱུད་རྡོར་ཕྲེང་ལྟར་
སེམས་དཔའ་གཉིས་སོགས་ཁོངས་ནས་བཏོན་ནས་སོ་གཉིས་ཚང་བར་བྱ་
སྟེ་ཞེས་སོ། སོ་སོའི་ངོ་བོ་གསལ་སྒྲོན་ལས་ཤེས་པར་བྱའོ། དེ་དག་བསྡུ་
ན་རིགས་བརྒྱ་བོ་རྣམ་སྣང་སོགས་ལྔར་འདུ་ཞིང་། དེ་དག་ཁམས་ཀྱིས་ཕྱེ་
བས་དེ་ཉིད་རིགས་ལྔར་འདུ་ཚུལ་ནི་གཟུགས་ཕུང་རྣམ་དག་རྣམ་སྣང་ནས་
རེག་བྱ་རྡོ་རྗེ་མའི་རྣམ་སྣང་གི་བར་ཉི་ཤུ་ས་ཁམས་དང་། རིན་འབྱུང་གི་
ཉི་ཤུ་ཆུ། འོད་དཔག་མེད་ཀྱི་ཉི་ཤུ་མེ། དོན་གྲུབ་ཀྱི་ཉི་ཤུ་རླུང་། མི་བསྐྱོད་
པའི་ཉི་ཤུ་རྣམ་ཤེས་ཀྱི་ཁམས་སུ་འདུ་བའི་ཕྱིར། རིགས་ལྔར་བསྡུས་པ་དེ་

དག་གསུམ་དུ་འདུ་སྟེ། སྐུ་རྡོ་རྗེ་རྣམ་སྣང་གི་རིགས་སུ་རིན་འབྱུང་། གསུང་
རྡོ་རྗེ་འོད་དཔག་མེད་ཀྱི་རིགས་སུ་དོན་གྲུབ། ཐུགས་རྡོ་རྗེ་མི་བསྐྱོད་པའི་
རིགས་སུ་དྲུག་པ་རྡོ་རྗེ་འཆང་འདུ་བའི་ཕྱིར། རིགས་གསུམ་པོ་དེ་བསྡུ་ན་
ལུས་དབེན་མཐར་ཐུག་གསང་ཆེན་རྡོ་རྗེ་འཆང་གི་རིགས་གཅིག་ཏུ་འདུ་བའི་
ཕྱིར་ཏེ། དབེན་གཞི་ལུས་ངག་ཡིད་གསུམ་རྣམ་པར་དག་པ་དེ་ཉིད་སྐུ་གསུང་
ཐུགས་དབྱེར་མི་ཕྱེད་པའི་རིགས་དྲུག་པ་རྡོ་རྗེ་འཆང་ཡིན་པའི་ཕྱིར། །
གསུམ་པ་ལུས་དབེན་ཇི་ལྟར་སྒོམ་པའི་ཚུལ་ལ་གསུམ། ཕྲ་མོ་བསྒོམས་
པས་རླུང་བདུ་ལུགས། དེ་ལས་ཞུ་བདེ་སྐྱེས་ཚེ་མཉམ་རྗེས་སྐྱོང་ཚུལ། ཞུ་
བདེ་སྐྱེ་ཚུལ་དང་དགའ་བཞི་འདྲེན་ལུགས་བཤད་པའོ། དང་པོ་ནི། བསྒོམ་
ཚུལ་བསྐྱེད་རིམ་མཐར་ཕྱིན་ཞེས་སོགས་ཕྱེད་དང་དགུ་ལ། བསྐྱེད་རིམ་
ཕྲ་རགས་མཐར་ཕྱིན་པའི་རྣལ་འབྱོར་པས་རང་རྡོ་རྗེ་འཆང་གི་ང་རྒྱལ་ལ་
གནས་ནས་ལུས་གནད་ཆོས་བདུན་ལྡན་དང་། དུས་གནད་རིག་པ་དྭངས་
པ། རླུང་གནད་རང་བབས་སུ་གནས་པ་གསུམ་དང་ལྡན་པའི་སྒོ་ནས་ཡུལ་
གྱི་གནད་དྷུ་ཏཱིའི་མར་སྣའམ། ནོར་བུའི་དབུས་སུ་དམིགས་རྟེན་ཕྱག་མཚན་
རྣམས་ཐིག་ལེ་ཕྲ་མོ་གང་རུང་ལ་རྩེ་གཅིག་ཏུ་དམིགས་པས་རླུང་སེམས་འཇུག་
པ་གཅིག་པའི་དབང་གིས་རླུང་རྣམས་དེར་འདུ་ཞིང་དེར་འདུས་པ་ལས་རྟགས་

རྣམས་འཆར་དགོས་ལ་དེ་ཡང་། གཞུང་རྣམས་སུ་འབྱུང་བཞིའི་ཐིམ་རིམ་
མ་བཤད་པ་མེད་ལ། རགས་པ་ཉེར་ལྔའི་ཐིམ་རིམ་བཤད་པ་ཡང་མེད་པས་
དེས་ན་ངག་གི་སྣང་བ་ལས། མན་ངག་གི་ཟུར་རེ་བཀོད་པ་ལ་བརྟེན་ན་འདི་
ལྟ་སྟེ། ཁམས་ལྔ། དབང་པོ་ལྔ། ཡུལ་ལྔ། ཡེ་ཤེས་ལྔ་རྣམས་ལ་རིམ་
པར་གཟུགས་ཕུང་གིས་བསྡུས་པ་ལྔ། ཚོར་ཕུང་གིས་བསྡུས་པ་ལྔ་ཞེས་ཕུང་
པོ་ལྔས་བསྡུས་པའི་ཚུལ་གྱིས་ཐིམ་དགོས་པ་ཡིན་ནམ་སྙམ་ལ། དེ་ཡང་
དབང་པོའི་རིམ་པས་མྱུར་བར་དབུ་མར་ཡོད་ཀྱང་། ཞུགས་གནས་ཐིམ་
གསུམ་རེ་རེ་ཡང་རིང་དུ་གོམས་པར་བྱས་པ་ལས་རླུང་དབུ་མར་ཞུགས་རྟགས་
སྣ་བུག་གི་རླུང་མཉམ་རྒྱུ་ཤེད་མཚུངས་དང་། གནས་རྟགས་སྣ་བུག་གི་རླུང་
རྒྱུ་བ་ཆད་པ་དང་། ཐིམ་རྟགས་ས་ཆུ་མེ་རླུང་འོད་གསལ་གྱི་བར་ཐིམ་པ་
ལས་ནང་དུ་སྨིག་རྒྱུ་བ། དུ་བ་འཐུལ་བ་དང་། མཁའ་སྣང་མེ་ཁྱེར་མར་
མེ་ལྟ་བུའི་སྣང་བ་སོགས་ཤར་ཚེ་རྟགས་དང་སྟོང་བཞི་འདྲེས་པ་འབྱུང་ལ།
དེའི་ཚེ་དབུ་མའི་ལམ་ནས་ཐུར་སེལ་གྱི་རླུང་གྱེན་དུ་སོང་སྟེ་གཏུམ་མོའི་མེ་
འབར་བས་སྤྱི་བོའི་བྱང་སེམས་ཞུ་བའི་རྒྱུན་མགྲིན་སྙིང་ལྟེ་གསང་རྣམས་སུ་
བབས་པས་ཡས་བབས་དང་། མས་བརྟན་གྱི་དགའ་བ་བཅུ་དྲུག་སོགས་སྐྱེ་
བའི་ཕྱིར། བཅུ་དྲུག་ནི་བྱང་སེམས་ཡར་མར་དུ་འབབ་པ་ན་ཁྲག་དང་བཅས་

པར་འབབ་ལ། དེ་ལ་སྤྱི་བོ་སོགས་ནས་བཞི་པོ་རེ་རེ་ལ་ཆ་བཞི་རེ་ཕྱེ་བའི་
མཚམས་རེ་ལ་དཀར་ཆའི་བདེ་བ་རེ་ལ་དགའ་བའི་དགའ་བ་སོགས་ཏེ་བཅུ་
དྲུག་དང་། དེ་བཞི་ཆ་གསུམ་དུ་ཕྱེ་བའི་མཚམས་སུ་དམར་ཆའི་བདེ་བ་ཆེ་
འབྲིང་ཆུང་གསུམ་བཅུ་གཉིས་མྱོང་བར་གསུངས་སོ། སྤྱིར་བསྐྱེད་རིམ་ཕྲ་
རགས་མཐར་ཕྱིན་པའི་རྣལ་འབྱོར་པས་ཡེ་རྒྱ་ལ་བརྟེན་ནས་བྱང་སེམས་སྤྱི་
བོ་ནས་ནོར་བུའི་བར་དུ་འབེབས་ནུས་པ་དང་། ཏིང་ངེ་འཛིན་བརྟན་པོས་
དེ་ཕཊ་ཡིག་གིས་འགོག་ནུས་པ་དང་། དེ་ལས་དགའ་བའི་སྐྱེད་ནུས་པ་དང་།
དེ་འདྲའི་བདེ་སྟོང་སྦྱར་བའི་སྒོ་ནས་ཕུང་སོགས་ལྷར་སྒོམ་པ་སོགས་ཡོད་ཀྱང་།
ལུས་ལ་གནད་དུ་བསྣུན་པའི་ཐབས་ལས་རླུང་དབུ་མར་བསྡུས་ནས་ཐིམ་པ་
མ་ཡིན་པས་ན་ལུས་དབེན་དང་། བསྐྱེད་རིམ་པའི་ལྷའི་ཁྱད་པར་ཡང་གཙོ་
བོ་འདིའི་སྒོ་ནས་འཇོག་དགོས་པའི་ཕྱིར། །
གཉིས་པ་མཉམ་རྗེས་སྐྱོང་ཚུལ་ནི། སྟོང་པར་མཉམ་བཞག་སྟེ་ཞེས་
སོགས་ཕྱེད་དང་ལྔ་ལ། རྟགས་རྟགས་ཅན་དེ་དག་གི་མཐར་ཆོས་ཀུན་བདེན་
སྟོང་ལ་མཉམ་པར་བཞག་པའི་རྗེས་ཐོབ་ཀྱི་སྐབས་སུ་གང་སྣང་སྟོང་པ། སྟོང་
པ་བདེ་བ། བདེ་བའང་ལྷ་སྐུར་འཆར་ལ། གང་སྣང་སྟོང་པར་འཆར་བ་
ནི་ལྟ་བའི་ཉམས་མྱོང་གི་གནད་དང་། གང་སྣང་བདེ་བར་འཆར་བ་ནི་མཉམ་

བཞག་གི་སྐབས་སུ་བདེ་སྟོང་སྦྱར་བ་དྲན་ནས་ཐམས་ཅད་བདེ་བའི་ངོ་བོར་
མོས་སྟོབས་ཀྱིས་ཡིན་ནོ། དེའི་ཚེ་རྟོག་བཏགས་ཙམ་གྱི་ཆོས་ཅན་སྣ་ཚོགས་
པ་འཆར་པ་ནི་རོ་གཅིག་དུ་མ་དང་དེ་དག་ཐམས་ཅད་སྟོང་པ་དང་བདེ་བར་
འཆར་བ་ནི་དུ་མ་རོགཅིག་ཏུ་འཆར་ཚུལ་ཡིན་ལ། དེ་ལྟ་བུའི་ཚུལ་གྱིས་
བདེ་བ་ཆེན་པོའི་ཡེ་ཤེས་དེ་གར་མཁན་གཅིག་འབག་ཆས་སྒྱུར་བ་ལྟར་དེའི་
གཟུང་རྣམ་དམ་པ་རིགས་བརྒྱ་སོགས་སུ་འཆར་བ་ལ་བསླབ་བོ། དེ་དག་
གི་གནད་དོན་ནི་ལྟ་བའི་དཔྱད་པ་རྫོགས་ཚེ་རྗེས་ཐོབ་ཏུ་སྟོང་ཉིད་སྟོང་གཞི་
ཆོས་ཅན་དེའི་རང་བཞིན་དང་། སྟོང་གཞི་སྟོང་ཉིད་དེའི་རྣམ་འགྱུར་དུ་
མཐོང་བ་བཞིན་དུ་ཆོས་ཅན་བདེ་བའི་རྣམ་འགྱུར་དུ་མོས་དགོས་པས་གང་
ཤར་ལ་བདེ་སྟོང་གིས་རྒྱས་བཏབ་པ་གོམས་པའི་རྩལ་རྫོགས་པའི་ཚེ་ན།
གཟུང་འཛིན་གཉིས་ལ་གང་ཤར་རང་ཚུགས་མི་ཐུབ་པར་གང་སྣང་སྟོང་པ་
སྟོང་པ་བདེ་བ། བདེ་བ་ལྷ་སྐུར་འཆར་བས་འཁོར་འདས་དང་བླང་དོར་
ཐམས་ཅད་རོ་མཉམ་དུ་འཆར་བ་ཡིན་ནོ།
གསུམ་པ། ཞུ་བདེ་སྐྱེ་ཚུལ་དང་དགའ་བཞི་འདྲེན་ལུགས་ལ། དེ་
ཚེ་རླུང་རྣམས་ཞེས་སོགས་བརྒྱད་ལ། དེའི་ཚེ་ཀུན་རྟོག་རླུང་དང་བཅས་
གསང་གནས་ཀྱི་དྷཏིར་ཐིམ་པའི་སྟོབས་ཀྱིས་བྱང་སེམས་ཞུ་བ་སྤྱི་བོ་ནས་

མགྲིན་པ། སྙིང་ག ལྟེ་བ། གསང་གནས་རྣམས་སུ་རིམ་པར་བབས་པ་
ལས་ཡས་བབས་ཀྱི་དགའ་བ། མཆོག་དགའ། ཁྱད་དགའ། ལྷན་སྐྱེས་
ཀྱི་དགའ་བ་བཞི་དང་། ལུགས་ལྡོག་གི་ཚུལ་གྱིས་མས་བརྟན་གྱི་དགའ་བ་
བཞི་རྣམས་འདྲེན་ཞིང་། ཡས་བབས་ཀྱི་དགའ་བཞི་དང་། སྣང་བ་གསུམ་
འོད་གསལ་གྱི་སྟོང་པ་དང་བཞི་བྲང་སྤྲོད་ཀྱི་ཚུལ་གྱིས་འབྱུང་བར་རྡོ་རྗེ་ཕྲེང་
བ་ལས་གསུངས་སོ། འདི་སྟོང་བཞི་ཁྱད་པར་ཅན་དང་རྗེས་མཐུན་ཡིན་
གྱི་ཁྱད་པར་ཅན་ལ་སྙིང་གར་བསྟུན་དགོས་པའི་ཕྱིར། དེར་ཐལ། དབུ་
མའི་གནས་གང་དུ་རླུང་ཐིམ་ཡང་སྟོང་བཞི་འཆར་བ་འདྲ་ཡང་། སྙིང་གར་
ཐིམ་པ་ལྟར་མི་འཆོར་བའི་ཕྱིར། ཡས་བབས་གསང་གནས་སུ་མས་བརྟན་
གྱི་བར་དེའི་ལྷན་སྐྱེས་མི་རྫོགས་པ་དང་བྱང་སེམས་དེ་སྤྱི་བོར་བརྟན་པར་
མ་བྱས་བར་དུ་མས་བརྟན་གྱི་ལྷན་སྐྱེས་རྫོགས་པར་མི་འཆར་བས་ན་དེ་ལས་
མས་བརྟན་གྱི་དགའ་བ་མཆོག་ཏུ་གྱུར་པར་གསུངས་ཀྱང་། དེ་ལྟར་བྱས་
པས་སྙིང་གའི་རྩ་མདུད་ལྷོད་པོར་མ་སོང་གི་བར་དུ་མས་བརྟན་གྱི་དགའ་བ་ཡང་
ཆ་མཐུན་ཙམ་ལས་རྫོགས་མི་ནུས་སོ། མས་བརྟན་གྱི་དགའ་བ་ལ་ལྷན་སྐྱེས་
ཁོ་ནས་ཁྱབ་གསུངས་པ་ལ། དབུ་མའི་ནང་ནས་འབྱུང་ལྡོག་བྱས་པ་ལ་ཁྱབ་ཀྱང་།།
རོ་རྐྱང་ནས་བྱས་པ་ལ་མ་ཁྱབ་པར་ལྕང་སྐྱེས་བཞེད་དོ། འདི་དག་མ་རྒྱུད་ཀྱི་

ལམ་གྱི་གནད་མི་འཕྱུག་པའི་ཐབས་ཡིན་པར་ཤེས་དགོས་ཞེས་གསལ་སྒྲོན་ལས་སོ།
བཞི་པ་ལུས་དབེན་ལ་མོར་བསམ་གྱི་ཡན་ལག་འབྱེད་ཚུལ་ལ། དེ་
ལྟར་བསྒོམས་པས་ཞེས་སོགས་ཉེར་བཞི་ལ། དེ་ལྟར་ཕྲ་མོའི་རྣལ་འབྱོར་
བསྒོམས་པས་རླུང་དབུ་མར་ཞུགས་གནས་ཐིམ་གསུམ་བྱས་པས་བྱང་སེམས་
དབུ་མར་བབས་པས་ཁྱད་པར་ཅན་གྱི་རེག་བྱའི་བདེ་བ་སྐྱེ། དེས་དམིགས་
རྐྱེན་བྱས་པ་ལས་ལུས་ཚོར་བདེ་བ་སྐྱེ། དེས་དེ་མ་ཐག་རྐྱེན་བྱས་པ་ལས་
ཡིད་ཚོར་བདེ་བ་སྐྱེ་ཞིང་། ཡེ་ཤེས་དེ་དང་སྟོང་ཉིད་གཉིས་ཆུ་ལ་ཆུ་བཞག་
པ་བཞིན་མ་སོང་ཡང་མོས་པས་དབྱེར་མེད་དུ་སྦྱར་ནས་རྩེ་གཅིག་ཏུ་མཉམ་
པར་འཇོག་གོ སོ་སོའི་སྐད་དོད་ཡང་ཡང་ལ་འཇུག་པའི་ཕྱིར་ན་ལུས་དབེན་
རྗེས་ཐོབ་ཏུ་བདེ་སྟོང་གིས་རྒྱས་བཏབ་པའི་གཟུགས་སོགས་ཡུལ་ལྔ་པོ་དེ་ལ་
དབང་ཤེས་ལྔས་ཀྱང་ཡང་ཡང་རང་རང་གི་ལོངས་སྤྱོད་ཀྱི་ཡུལ་དུ་སྡུད་ཅིང་།
དེའི་རྐྱེན་གྱིས་གང་ཤར་བདེ་སྟོང་གི་ངོ་བོར་ལྟ་བ་ནི་སོར་སྡུད་ཀྱི་དོན་ནོ། དེའི་
མཐུས་འདོད་པའི་ཡུལ་སོགས་ལྷར་ལྟ་བའི་རྣལ་འབྱོར་བསམ་གཏན་དང་།
དེའི་ལྷའི་ངོ་བོ་ལ་ཞིབ་ཏུ་མ་བསྒོམས་པ་རྟོག་པའི་ཡན་ལག་དང་། ཞལ་ཕྱག་
སོགས་ལ་ཞིབ་ཏུ་དཔྱོད་པ་དཔྱོད་པའི་ཡན་ལག་དང་། བདེ་བ་ཆེན་པོའི་
ཡེ་ཤེས་ཀྱིས་སྟོང་ཉིད་རྟོགས་པའི་ཡིད་བདེ་ནི་དགའ་བའི་ཡན་ལག་དང་།

དེ་དང་མཚུངས་ལྡན་གྱི་ལུས་སེམས་ལས་རུང་དུ་བྱེད་པའི་བྱེད་ཆོས་ནི་ཤིན་
སྦྱངས་ཀྱི་བདེ་བའི་ཡན་ལག་དང་། དགའ་བདེ་དེ་གཉིས་དང་འབྲེལ་བའི་
སྟོང་པ་བཞི་དང་། ཁྱད་པར་ཐམས་ཅད་སྟོང་པ་འོད་གསལ་ནི་རྩེ་གཅིག་
པའི་ཡན་ལག་ཏུ་འཇོག་གོ ཕྱི་མ་འདི་གསུམ་ལུས་དབེན་མཉམ་བཞག་གི་
དོན་དམ་པའི་ལྷ་སྒོམ་ཚུལ་དང་། རྟོག་དཔྱོད་གཉིས་དང་སོར་སྡུད་ཀྱི་ཡན་
ལག་གསུམ་ནི་ལུས་དབེན་རྗེས་ཐོབ་ཏུ་ཀུན་རྫོབ་པའི་ལྷ་གཙོ་བོར་སྒོམ་པ་སྟེ་
ཡན་ལག་ལྔ་ཡང་མཉམ་རྗེས་སོ་སོར་འཇོག་པའི་ཕྱིར།
ལྔ་པ་ལུས་དབེན་རིམ་གཉིས་གང་ཡིན་དཔྱད་པ་ལ། ལུས་དབེན་བསྐྱེད་
རྫོགས་གཉིས་ཀའི་ཞེས་སོགས་བཅུ་བདུན་ལ། སྤྱིར་ལུས་དབེན་ལ་བསྐྱེད་
རྫོགས་གཉིས་ཀའི་ཆ་ཡོད་དེ། སྟོང་ཉིད་རྟོགས་པའི་སྣང་ཆའམ་གཟུང་རྣམ་
 ལྷའི་རྣམ་པར་ཤར་མ་ཤར་གཉིས་དང་། ཤར་བ་ལ་ཡང་ཐུན་མོང་མ་ཡིན་
པའི་ཞུ་བདེས་སྟོང་ཉིད་རྟོགས་པ་ཡིན་མིན་གཉིས་དང་། ཞུ་བའི་བདེ་བ་དེ་
ལ་ཡང་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་
བ་ཡིན་མིན་གཉིས་ཡོད་པ་ལས། གཟུང་རྣམ་ལྷའི་རྣམ་པར་མ་ཤར་བ་དང་།
ཞུ་བདེས་སྟོང་ཉིད་རྟོགས་པ་མ་ཡིན་པ་དང་། རླུང་ཐིམ་པའི་བདེ་བ་མ་ཡིན་
པ་དང་གསུམ་གྱི་སྒོ་ནས་ཕུང་སོགས་ལྷར་སྒོམ་པའི་ལུས་དབེན་བསྐྱེད་རིམ་

ལ་ཡང་ཡོད་པའི་ཕྱིར་ཏེ། བསྐྱེད་རིམ་པས་ལུས་དཀྱིལ་སྒོམ་པའི་ལུས་ལ་
ཐ་མལ་གྱི་སྣང་ཞེན་འགོག་བྱེད་ཀྱི་རྣལ་འབྱོར་རྣམས་དེའི་ལུས་དབེན་དུ་
གསུངས་པའི་ཕྱིར། གཉིས་ཚན་ཕྱི་མའི་དང་པོ་སྟེ་རླུང་ཞུགས་གནས་ཐིམ་
གསུམ་བྱས་པ་ལས་ཕུང་སོགས་ལྷར་སྒོམ་པས་ནི་རྫོགས་རིམ་དུ་འཇོག་པར་
གསུངས་སོ། འོན་ཀྱང་དབང་རྣོན་ཅན་ལ་གཉིས་ཚན་གསུམ་ཀ་བསྐྱེད་རིམ་
གྱི་སྐབས་སུ་འབྱུང་བ་ཡོད་པའི་ཕྱིར་ན་ཕྱི་མའི་དང་པོའི་སྒོ་ནས་ཕུང་སོགས་
ལྷར་ཤར་བའི་རྟོགས་པ་བསྐྱེད་རིམ་གྱི་སྐབས་སུ་སྐྱེས་པ་རྣམས་རྫོགས་རིམ་
གྱི་ལམ་དུ་འཇོག་པ་རིམ་ལྔ་གསལ་སྒྲོན་ལས་གསུངས་སོ། །
དྲུག་པ་ལུས་དབེན་ཁྱད་པར་ཅན་དུ་འཕོས་ཚད་ནི། བསྐྱེད་རྫོགས་
ལམ་གྱི་ཞེས་སོགས་གཅིག་ལ། བསྐྱེད་རིམ་ནས་རྫོགས་རིམ་དུ་འཕོ་མཚམས་
ནི་ལུས་ལ་གནད་དུ་བསྣུན་པས་རླུང་དབུ་མར་ཞུགས་གནས་ཐིམ་གསུམ་བྱས་
པ་ལས་བྱུང་བའི་བདེ་བས་ཇི་ལྟ་བ་ལ་དམིགས་པའི་ཞི་ལྷག་ཟུང་འབྲེལ་ཐོབ་
པ། སྦྱོར་ལམ་ཐོབ་པ། ལུས་དབེན་ཁྱད་པར་ཅན་ཐོབ་པ་རྣམས་དུས་མཉམ་
པ་གསལ་སྒྲོན་གྱི་ལུང་འདིས་འགྲུབ་ཅིང་རིགས་པ་ཁེགས་དཀའོ།
· སྨྲས་པ། གསང་གནས་དྷཏིར་ཕྲ་ཐིག་ན་ཆུང་མར། །ལྷན་སྐྱེས་བདེ་
བར་ཆགས་པས་རོལ་པ་ལས། །གང་སྣང་ལྷ་ཡི་འཁོར་ལོ་སྣ་ཚོགས་པའི།

།རྣམ་རོལ་དག་པའི་སྣང་བ་འབྱམས་སུ་ཀླས། ཞེས་བྱའོ། །
གཉིས་པ་ངག་དབེན་གསུང་རྡོ་རྗེའི་ཏིང་ངེ་འཛིན་ལ་བསླབ་ཚུལ་ལ་བཞི།
ལུས་དབེན་དང་ངག་དབེན་གྱི་གོ་རིམ། ངག་དབེན་གྱི་ཤེས་བྱ་རླུང་གི་
དེ་ཉིད་བསྟན་པ། སྔགས་ཀྱི་དེ་ཉིད་བསྟན་པ། ངག་དབེན་ཇི་ལྟར་ཉམས་
སུ་ལེན་ཚུལ་ལོ། དང་པོ་ནི། བསྐྱེད་རིམ་བཟླས་པ་བྱེད་པ་ལྷའི་རྣལ་འབྱོར།
ཞེས་སོགས་བདུན་ལ། ལུས་དབེན་གྱི་ལྷའི་རྣལ་འབྱོར་མཐར་ཕྱིན་ནས་
ངག་དབེན་རྡོར་བཟླས་ལ་འཇུག་དགོསཏེ། བསྐྱེད་རིམ་པའི་བཟླས་པ་ལ་
ལྷའི་རྣལ་འབྱོར་སྔོན་དུ་འགྲོ་དགོས་པ་གང་ཞིག དེ་གཉིས་འདྲ་བ་གཞུང་
གི་དོན་ཡིན་པའི་ཕྱིར། འདི་ནི་སླ་བའི་གོ་རིམ་ཡིན་ཏེ་རྒྱུ་མཚན་གཞན་ཡང་
ཡོད་དེ། སྙིང་གར་དབུ་མ་ལ་རོ་རྐྱང་གི་མདུད་པ་གསུམ་རེ་ཡོད་པས་རྩ་
མདུད་གྲོལ་དཀའ་ལ། དེའི་སྔོན་དུ་ལུས་རྟེན་གྱིས་དྷཱཏཱིའི་མར་སྣ་སོགས་
རྩ་འཁོར་གཞན་ལ་གནད་དུ་བསྣུན་པ་ལས་དེ་གྲོལ་སླ་བའི་གོ་རིམ་ངེས་པའི་
ཕྱིར། ཁྱབ་མཐའ་མི་གཟུང་སྟེ། ཐོག་མར་སྙིང་གར་བསྣུན་ན་ཡང་རྩ་
མདུད་གྲོལ་དཀའ་བ་ཙམ་ལས་མི་ནུས་པས་མ་ཡིན་ཏེ། དྲིལ་བུ་པ་དང་ཡེ་
ཤེས་ཞབས་ལུགས་ལ་ལུས་དབེན་གྱི་དོད་ཙམ་ལས་མེད་པའི་ཕྱིར། དེ་ལྟར་
གསལ་སྒྲོན་ལས། ལུས་དབེན་ནི་གཞན་དུ་ཐ་སྙད་མེད་ཀྱང་དོན་ཡོད་ན་

འདྲ་བ་དང་། དོན་མེད་ཀྱང་མི་འགལ་བའི་རྒྱུ་མཚན་དུ་འདི་དང་བཤང་
པ་སྙིང་གར་སླ་བའི་གོ་རིམ་དུ་ཤེས་པར་བྱའོ་ཞེས་གསུངས་སོ། ལུས་དབེན་
ངག་དབེན་དུ་འཕོ་ཚད་ཡོད་དེ། རྡོར་བཟླས་ཀྱིས་སྙིང་གའི་རྩ་མདུད་གྲོལ་
བ་ལས་སྟེང་འོག་གི་རླུང་སྙིང་གའི་དབུ་མའི་ནང་དུ་ཐིམ་པ་ལས་བྱུང་བའི་
སྣང་བའི་ཡེ་ཤེས་སྐྱེས་པ་ནའོ།
གཉིས་པ་རླུང་གི་དེ་ཉིད་བསྟན་པ་ལ་ལྔ། རླུང་གི་དབྱེ་བསྡུ། རྩ་བའི་
རླུང་གི་དོན། ཇི་ལྟར་འཕོ་བའི་ཚུལ། ཡན་ལག་གི་རླུང་གི་དོན། རླུང་
གིས་བྱ་བ་ཅི་བྱེད་བཤད་པའོ། དང་པོ་ནི། རླུང་སྔགས་དབྱེར་མེད་ཅེས་
སོགས་ཕྱེད་དང་དྲུག་ལ། རླུང་སྔགས་དབྱེར་མེད་ཀྱི་རྡོར་བཟླས་སྒོམ་པ་
ལ་ཐོག་མར་རླུང་སྔགས་གཉིས་ཀྱི་དེ་ཉིད་ཐོས་བསམ་གྱིས་ཤེས་དགོས་ཏེ་
དེ་ཤེས་ན་མཆོག་ཐུན་གྱི་དངོས་གྲུབ་དང་། མ་ཤེས་ན་སྡུག་བསྔལ་སྣ་ཚོགས་
ཀྱིས་ཉེར་འཚེར་གསུངས་པའི་ཕྱིར། ཤིན་ཏུ་ཕྲ་བའི་སྲོག་འཛིན་དང་མགོན་
པོ་ལྔའི་སྲོག་འཛིན་ལ་ཁྱད་པར་ཡོད་དེ། སྔ་མ་སྙིང་གའི་རྩ་མདུད་ཀྱི་དྷཱཏིའི་
ནང་ན་གནས་པ་དང་། ཕྱི་མ་དེར་གནས་པ་མིན་ཀྱང་སྙིང་གར་གནས་ཤིང་
དེ་ལས་རགས་པ་ཡིན་པའི་ཕྱིར། ཕྲ་བའི་རླུང་སེམས་ལ་གཉུག་མའི་རླུང་
སེམས་ཀྱིས་མ་ཁྱབ་སྟེ། སྣང་གསུམ་གང་རུང་གི་ངོ་བོར་གྱུར་པའི་རླུང་

སེམས་དེ་མ་ཡིན་པའི་ཕྱིར། རྡོ་རྗེ་ཕྲེང་བ་ལས་བཏང་གཟུང་ལ་སོགས་པའི་
རླུང་བརྒྱ་རྩ་བརྒྱད་གསུངས་པ་རྩ་བ་དང་ཡན་ལག་གི་རླུང་ལས་གཞན་ན་ཡོད་
དམ་ཞེ་ན། རླུང་བཅུར་མ་འདུས་པ་མིན་ཏེ། རིམ་པར་གཟུང་འཛིན་གྱི་
རྣམ་རྟོག་སྐྱེད་པའི་ལྡོག་ཆ་ནས། ཉིན་ཕྱེད་ནས་མཚན་ཕྱེད་ཀྱི་བར་གྱི་རླུང་
ལ་ལྔ་བཅུ་རྩ་བཞི་དང་། མཚན་ཕྱེད་ནས་ཉིན་ཕྱེད་ཀྱི་བར་གྱི་རླུང་ལ་ལྔ་
བཅུ་རྩ་བཞི་རེ་ཕྱེ་བ་གསུངས་པ་ལ་དཔྱད་དགོས་པ་ཡོད་ཀྱང་། རླུང་བཅུར་
མ་འདུས་པ་མ་ཡིན་པའི་ཕྱིར། །
གཉིས་པ་རྩ་བའི་རླུང་གི་དོན་ལ། སྲོག་ཐུར་གྱེན་རྒྱུ་དང་ཞེས་སོགས་
ཕྱེད་དང་ཉེར་བརྒྱད་ལ། རྩ་བའི་རླུང་དེ་ལ་ལྔ་ཡོད་དེ། སྲོག་འཛིན། ཐུར་
སེལ། གྱེན་རྒྱུ། མཉམ་གནས། ཁྱབ་བྱེད་ཀྱི་རླུང་དང་ལྔ་ཡོད་པའི་ཕྱིར།དེ་ལྔ་ལ
་མགོན་པོའི་རླུང་ཞེས་བརྗོད་པའི་རྒྱུ་མཚན་ཡོད་དེ། རིམ་པར་མི་
བསྐྱོད་པ། རིན་འབྱུང་། འོད་དཔག་མེད། དོན་འགྲུབ། རྣམ་སྣང་ལྔའི་
རླུང་ཡིན་པའི་ཕྱིར། རྒྱུ་མཚན་སླའོ། སྲོག་འཛིན་ཤིན་ཏུ་ཕྲ་བ་དེ་ལ་མི་
ཤིགས་པའི་རླུང་དང་། འོད་གསལ་གྱི་རླུང་དང་། ལྷན་སྐྱེས་ཀྱི་རླུང་ཞེས་
བརྗོད་པའི་རྒྱུ་མཚན་ཡོད་དེ། རིམ་པར་རྐྱེན་གང་གིས་ཀྱང་གཞོམ་དུ་མེད་
པ་དང་། རླུང་སེམས་རགས་པ་རྣམས་ཁྱོད་ལ་ཐིམ་ནས་གཞི་ལམ་འབྲས་

གསུམ་གྱི་འོད་གསལ་འཆར་བ་དང་། ཤིན་ཏུ་ཕྲ་བའི་རླུང་སེམས་དང་འབྲལ་
མི་རུང་དུ་གནས་པའི་ཕྱིར། སྙིང་གའི་མི་ཤིགས་པ་ལ་ཡང་བྱང་སེམས་
དཀར་དམར་དང་གཞིའི་འོད་གསལ་དང་། སྲོག་འཛིན་ཕྲ་བ་སོགས་འཇོག་
པར་གསུངས་སོ། རླུང་ལྔའི་ཁ་དོག་དང་ཁམས་དང་རྒྱུ་ཚུལ་རྣམས་ཡོད་
དེ། སྲོག་འཛིན་དཀར་པོ་ཆུ་ཁམས་པ་སྣ་བུག་གཉིས་ནས་དགུ་བརྒྱ་དལ་
བར་རྒྱུ། གྱེན་རྒྱུ་དམར་པོ་མེ་ཁམས་པ་སྣ་བུག་གཡས་ནས་དགུ་བརྒྱ་དྲུག་
ཏུ་རྒྱུ། མཉམ་གནས་ལྗང་ནག་རླུང་ཁམས་པ་སྣ་བུག་གཡོན་ནས་དགུ་བརྒྱ་
དལ་བར་རྒྱུ། ཐུར་སེལ་སེར་པོ་ས་ཁམས་པ་སྣ་བུག་གཉིས་ནས་དགུ་བརྒྱ་
དྲག་ཏུ་རྒྱུ། ཁྱབ་བྱེད་སྔོན་པོ་ནམ་མཁའི་ཁམས་གཞི་ལ་འཆི་དུས་མ་གཏོགས་
མི་རྒྱ་བའི་ཁྱད་པར་ཡོད་པའི་ཕྱིར། རང་རང་གི་གནས་ནས་རྒྱ་ཚུལ་ཡོད་
དེ། རྩ་བའི་རླུང་རེ་རེས་གཙོ་བོར་བྱས་ནས་ཁྱབ་བྱེད་མ་གཏོགས་པའི་གཞན་
གསུམ་བཞི་ཆ་རེ་འཁོར་དུ་ཆུད་པའི་ཚུལ་གྱིས་རང་རང་གི་གནས་ནས་འབྱུང་
འཇུག་བྱེད་དེ། རྡོ་རྗེ་ཕྲེང་བ་ལས། ལྐོག་མ་སྙིང་ག་ལྟེ་བ་དང་། །གསང་
བའི་པདྨར་འགྲོ་འོང་བྱེད། ཅེས་གསུངས་པའི་ཕྱིར། དཔེར་ན། གྱེན་རྒྱུ་
གཙོ་བོ་བྱས་ནས་གཞན་གསུམ་འཁོར་དུ་ཆུད་ནས་རྒྱུ་བའི་ཚེ་དེའི་ཁ་དོག་
དམར་པོའི་ཤན་གྱིས་འཁོར་གྱི་ཁ་དོག་ལ་དམར་མདངས་ཆགས་པ་འཇའ་

ཚོན་བཞིན་ཡིན་པའི་ཕྱིར། འོ་ན་ཞག་གཅིག་ལ་རླུང་ཅི་ཙམ་རྒྱུ་ཞེ་ན། རླུང་
འབྱུང་འཇུག་གཉིས་གཅིག་ཏུ་བརྩིས་པས་ཉིན་ཞག་གཅིག་ལ་རླུང་ཉི་ཁྲི་ཆིག་
སྟོང་དྲུག་བརྒྱ་རྒྱུ་ལ། གྲངས་དེ་ཐུན་ཕྱེད་ཉེར་བཞིར་བགོས་ན་དགུ་བརྒྱ་
རེ་ཐོབ་ཅིང་། ཐུན་ཕྱེད་རེ་རེ་ལ་མགོན་པོ་རེ་གཙོ་བོར་བྱས་པའི་འཁོར་གསུམ་
དང་བཅས་དགུ་བརྒྱ་པ་ཞག་གཅིག་ལ་ཉེར་བཞི་རྒྱུ་ཞིང་དེ་རེ་རེའི་ཡུན་ལ་མགོན་
པོ་རང་རང་གི་ལྷ་མོའི་རླུང་ཐོག་མར་བྱས་ནས་ཉིས་བརྒྱ་ཉེར་ལྔ་པ་རེ་རིམ་པར་
རྒྱུ་བའི་ཕྱིར། དཔེར་ན། གྱེན་རྒྱུ་གཙོ་བོ་ཡིན་ཚེ་དེའི་ཡུམ་གོས་དཀར་མོའི་
རླུང་ཉིས་བརྒྱ་ཉེར་ལྔ་ཐོག་མར་སྣ་བུག་གི་སྟེང་ནས་རྒྱུ། དེ་བཞིན་མཉམ་གནས་
གཙོ་ཚེ་སྒྲོལ་མའི་རླུང་གྲངས་དེ་སྙེད་སྣ་བུག་གི་ལོགས་དང་། དེ་རྗེས་སྲོག་འཛིན་
གཙོ་ཚེ་སྤྱན་མའི་རླུང་དེ་སྙེད་དབུས་དང་། དེ་རྗེས་ཐུར་སེལ་གཙོ་ཚེ་མཱ་མ་ཀིའི་
རླུང་དེ་སྙེད་མཆུ་ལ་བདར་ནས་རྒྱུ་བ་གཞན་ལ་ཡང་འགྲེའོ།
གསུམ་པ་ཇི་ལྟར་འཕོ་བའི་ཚུལ་ནི། དེ་ལྟར་མགོན་པོའི་རླུང་ངམ་
ཞེས་སོགས་དྲུག་ལ། འབྱུང་ཆེན་གྱི་རླུང་ངམ་མགོན་པོའི་རླུང་གི་དཀྱིལ་
འཁོར་ཉི་ཁྲི་ཆིག་སྟོང་དྲུག་བརྒྱ་ཞག་གཅིག་ལ་རྩ་འདབ་ཀྱི་འཕོ་བ་ཐུན་ཕྱེད་
ཉེར་བཞིར་བྱས་པ་ལ་དགུ་བརྒྱ་རེ་རྒྱུ་ཞིང་། རྩ་བའི་རླུང་བཞི་པོ་ལན་དྲུག་
རེ་འཁོར་བས་དཀྱིལ་འཁོར་གྱི་འཕོ་བ་དྲུག་རེ་དང་། དེ་རེ་རེའི་སྐབས་སུ་

རླུང་བཞི་གཙོ་འཁོར་གྱི་ཚུལ་དུ་དུས་མཉམ་དུ་རྒྱུ་བ་ལ་འབྱུང་ཆེན་དང་། དྲུག་
པོ་རེ་རེའི་ཡུན་ལ་ལྷ་མོ་བཞིའི་རླུང་ཉིས་བརྒྱ་ཉེར་ལྔ་རེ་རིམ་ཅན་དུ་རྒྱུ་བ་
ལ་འབྱུང་ཆུང་གི་རླུང་ཞེས་བཤད་པའི་ཕྱིར། སྲོག་ཐུར་གཉིས་ཤེད་མཚུངས་
མིན་ཀྱང་མཉམ་རྒྱའི་ཕྱིར་ན་སྣ་བུག་གི་འཕོ་བ་ལོགས་སུ་མི་འཇོག་ལ། གྱེན་
མཉམ་གཉིས་ལ་སྣ་བུག་གི་འཕོ་བ་བཅུ་གཉིས་འཇོག་གོ དེ་ལྟར་རྩ་བའི་རླུང་
བཞི་པོ་ཉིན་ཞག་གཅིག་ལ་ལན་དྲུག་རེ་འཕོ་བས་འཕོ་ཆེན་དྲུག་བཞི་ཉེར་བཞི་
དང༌། ཉེར་བཞི་པོ་རེ་རེ་ལ་ལྷ་མོ་རྣམས་ཀྱི་རླུང་ཉིས་བརྒྱ་ཉེར་ལྔ་པ་བཞི་
འཕོ་བ་སྟེ་འཕོ་ཆུང་གོ་དྲུག་ཡོད་པ་འདུས་པ་འཕགས་ལུགས་སོ། །
བཞི་པ་ཡན་ལག་གི་རླུང་གི་དོན། ཡན་ལག་རླུང་རྣམས་ཞེས་སོགས་
ལྔ་ལ། ཡན་ལག་གི་རླུང་ལ་དབང་པོ་ལྔ་ལ་གནས་ཤིང་། འཆར་ནུབ་ཀྱི་
རྩ་བ་སྙིང་གའི་སུམ་སྐོར་མ་སོགས་ཕྱོགས་བཞིའི་རྩ་དང་རྡུལ་བྲལ་མ་དང་
ལྔ་ལ་གནས་སོ། ཁ་དོག་ནི་རྒྱུ་བ་དམར་པོ། རྣམ་པར་རྒྱུ་བ་སྔོན་པོ། ཡང་
དག་པར་རྒྱུ་བ་སེར་པོ། རབ་ཏུ་རྒྱུ་བ་དཀར་པོ། ངེས་པར་རྒྱུ་བ་ལྗང་གུ།
ལྔ་པོ་མགོན་པོ་གང་ལ་ཁ་དོག་མཐུན་པ་དེའི་རིགས་སུ་འཇོག་གོ སྲོག་འཛིན་
གྱི་ཡན་ལག་ཡིན་པས་སྙིང་གའི་རྩ་འདབ་ནས་བརྒྱུད་དེ་དབང་པོ་ལྔས་གར་
ཁྱབ་ཏུ་རྒྱུ་ཞིང་གནས་སོ། ལྔ་པོ་དེ་དང་སྲོག་འཛིན་རགས་པ་དང་དྲུག་ལ་

རླུང་བཅུ་གཉིས་ཡོད་དེ། ཚོགས་དྲུག་གིས་ཡུལ་དྲུག་འཛིན་པའི་རྣམ་རྟོག་
སྐྱེད་པའི་ཆ་ནས་འཛིན་པའི་རླུང་དྲུག་དང་། ཡུལ་དྲུག་གསལ་བར་སྣང་
བའི་ཆ་ནས་གཟུང་བའི་རྣམ་རྟོག་སྐྱེད་པའི་རླུང་དྲུག་འཇོག་པའི་ཕྱིར། །
ལྔ་པ་རླུང་གིས་བྱ་བ་བྱེད་ཚུལ་ལ། རྣམ་ཤེས་ཡུལ་རྣམས་ཞེས་སོགས་
ཉེར་བརྒྱད་ལ། རིམ་ལྔ་ལས་འདི་ནི་རྣམ་ཤེས་བཞོན་པ་སྟེ། ཞེས་པའི་
དོན་ལྟར་རྣམ་ཤེས་ལ་ཡུལ་རང་སྟོབས་ཀྱིས་འཛིན་པའི་ནུས་པ་ཡོད་ཀྱང་
རང་སྟོབས་ཀྱིས་བགྲོད་པའི་ནུས་པ་མེད། རླུང་དེ་ལས་ལྡོག་སྟེ་ཡུལ་ལ་བགྲོད་
པའི་ནུས་པ་ཡོད་ཀྱང་འཛིན་པའི་ནུས་པ་མེད། དེས་ན་རླུང་སེམས་ངོ་བོ་
གཅིག་ཏུ་ཚོགས་ནས་ཡུལ་བགྲོད་ཅིང་འཛིན་པར་བྱེད་པས་ན་རླུང་གིས་
སེམས་ཀྱི་བཞོན་པ་བྱེད་པར་གསུངས་ཏེ། དཔེར་ནི། ཞ་བོ་མིག་ཅན་ལོང་
པ་རྐང་ཅན་ལ་བརྟེན་ནས་ཡུལ་བགྲོད་པ་ལྟ་བུ་ཡིན་པའི་ཕྱིར། དེའི་ཕྱིར་
ན་རླུང་(མདོ་སྔགས་)ཐུན་མོང་མ་ཡིན་པའི་འཁོར་འདས་ཀུན་གྱི་རྩ་བ་དང་།
བདེན་འཛིན་མདོ་སྔགས་ཐུན་མོང་བའི་འཁོར་བའི་རྩ་བར་བཞག་པའི་ཕྱིར།
དང་པོ་ཡིན་ཏེ། སྐྱེ་ཤི་བར་དོ་གསུམ་པོ་གཅིག་ཏུ་བརྒྱུད་དེ་མགལ་མེ་ལྟར་
འཁོར་བ་རླུང་གི་སྐྱེ་འཇིག་ཉིད་ཀྱིས་བྱེད་པའི་ཕྱིར། དེར་ཐལ། འཆི་ཚེ་
འབྱུང་བ་རིམ་ཐིམ་ལྟར་རླུང་ཇེ་ཕྲར་སོང་ནས་རང་བཞིན་གྱི་རླུང་རྣམས་

འགག་ནས་འཆི་བ་འོད་གསལ་སྟོང་པ་བཞི་འཆར། དེའི་ལུགས་ལྡོག་གི་
ཉེར་ཐོབ་ལས་༼ ༢རX དང་པོ་རང་བཞིན་གྱི་རྟོག་པ་སྐྱེས་ནས་ཉོན་མོངས་
པ་འདྲེན་པར་བྱེད་པའི་ཕྱིར། དེའི་ཕྱིར་རྣམ་ཤེས་རླུང་གིས་གཡོ་བ་ལ་རག་
ལས་པས་ན་སེམས་ཅན་ལ་གཡོ་བའི་འཇིག་རྟེན་ཞེས་བཤད་པའི་ཕྱིར། གཉིས་
པ་བདེན་འཛིན་འཁོར་བའི་རྩ་བ་ཡིན་ཏེ། རིན་ཆེན་ཕྲེང་བ་ལས། ཇི་སྲིད་
ཕུང་པོ་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་
ན་ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། ཞེས་སོ། མྱང་འདས་ཀྱི་རྩ་
བར་འཇོག་སྟེ། བདེན་འཛིན་འཁོར་རྩར་ཤེས་ན་དེ་ལྡོག་པའི་ཐབས་ལྟ་བ་
འཚོལ་བ་ལས་འཁོར་བ་ལྡོག རླུང་འཁོར་རྩར་ཤེས་ན་དེ་ལྡོག་པའི་ཐབས་
ལུས་ལ་གནད་དུ་བསྣུན་པ་ལས་བདེ་བས་སྟོང་པ་ངེས་པས་བདེ་སྟོང་སྦྱར་
བ་གོམས་པ་ལས་འཁོར་བ་ལྡོག་པའི་ཕྱིར། རླུང་བཅུ་པོ་དེ་ཐོག་མ་ནས་མའི་
མངལ་དུ་ཆགས་ཀྱང་འབྱུང་འཇུག་མི་བྱེད་ལ། བཙས་ནས་སད་དུས་སུ་
རླུང་དགུ་དང་། གཉིད་དུས་སུ་རྩ་བའི་རླུང་བཞིས་འབྱུང་འཇུག་བྱེད་ཀྱང་
ཡན་ལག་གི་རླུང་མི་བྱེད་དོ། གཞན་དུ་སྨྲ་བརྗོད་ཀྱི་རླུང་ཨ་ཐུང་དུ་གྱུར་
ནས་དབྱངས་གསལ་གྱི་སྲོག་ཏུ་ཞུགས་པའི་གདངས་ཀྱིས་ངག་གི་སྨྲ་བརྗོད་
བྱེད་པའི་ཕྱིར། རླུང་ལྡང་འཇུག་གནས་གསུམ་ཡི་གེ་གསུམ་གྱི་གདངས་

སུ་ཤར་བའི་རྡོར་བཟླས་གྲུབ་ཚེ་སྔགས་ཀྱི་གདངས་སུ་འགྱུར་ལ། ཐིམ་ཚེ་
མི་ཤིགས་པའི་ཐིག་ལེ་ལ་ཐིམ་པ་ལས་ཐ་མལ་པ་ལ་གཞིའི་འོད་གསལ་དང་
རྣལ་འབྱོར་པ་ལ་དཔེ་དོན་གྱི་འོད་གསལ་འཆར་བའི་ཕྱིར། བྱེ་བྲག་ཏུ་རླུང་
རྣམས་ཀྱིས་ཐུན་མོང་དང་ཐུན་མོང་མ་ཡིན་པའི་བྱ་བ་བྱེད་ཚུལ་གཉིས་ལས་
དང་པོ་ནི་སྲོག་འཛིན་གྱིས་དབང་ཤེས་ཀྱི་བཞོན་པའི་རླུང་རྣམས་དབང་པོའི་
སྒོར་འདྲེན་པ་དང་། ཚེ་བསྲིང་བ་དང་ལུས་འཚོ་བའི་བྱ་བ་བྱེད། གྱེན་
རྒྱུས་རླུང་རྣམས་སྟོད་དུ་འདྲེན་པ་དང་བཟའ་བཏུང་འཇུ་བ་སོགས་ཀྱི་བྱ་བ་
བྱེད། མཉམ་གནས་ཀྱིས་ཟས་ལ་དྭངས་སྙིགས་འབྱེད་ཅིང་དྭངས་མ་རྣམས་
ལུས་ལ་འགྲེམ་པའི་བྱ་བ་བྱེད། ཐུར་སེལ་གྱིས་བཤང་གཅི་སོགས་འཕེན་
འཛིན་གྱི་བྱ་བ་བྱེད། ཁྱབ་བྱེད་ཀྱིས་ལུས་གཡོ་འགུལ་གྱི་བྱ་བ་བྱེད། ཡན་
ལག་གི་རླུང་རྣམས་ཀྱིས་དབང་པོའི་སྒོར་ཞུགས་ནས་དབང་ཤེས་རྣམས་ཡུལ་
ལ་འཇུག་པའི་བྱ་བ་བྱེད་པའི་ཕྱིར། རླུང་རྣམས་ཀྱིས་ཐུན་མོང་མ་ཡིན་པ་
རྣལ་འབྱོར་པ་ལ་བྱ་བ་བྱེད་ཚུལ་ཡོད་དེ། རྩ་བའི་རླུང་ལ་རྡོར་བཟླས་བྱས་
པས་འཕྲིན་ལས་བཞི་དང་ཐུན་མོང་བའི་དངོས་གྲུབ་དང་སྒྱུ་ལུས་འགྲུབ་ཅིང་།
དེ་ལ་བརྟེན་ནས་ཚེ་གཅིག་ལ་སངས་རྒྱས་འགྲུབ་པའི་ཕྱིར། ཡན་ལག་གི་
རླུང་ལ་རྡོར་བཟླས་བྱས་པས་མངོན་ཤེས་ལྔ་འགྲུབ་ཅིང་། ཡུལ་སྣང་ཐམས་

ཅད་བདེ་ཆེན་འབར་བའི་གྲོགས་སུ་འཆར་བར་བྱེད་པའི་ཕྱིར། གཞན་ཡང་
རླུང་གིས་བྱ་བ་བྱེད་པ་ལས་བསྒོམ་བྱ་དང་བྲི་བྱའི་འཁོར་ལོ་དང་གཏོར་མའི་
དབྱིབས་དང་ཁ་དོག་སོགས་ཤེས་པ་ཡིན་ནོ།
གསུམ་པ་སྔགས་ཀྱི་དེ་ཉིད་བསྟན་པ་ལ་གསུམ། སྔགས་བཏུ་བ། སྔགས་
ཀྱི་བརྡ། སྔགས་ཀྱི་རྩ་བ་མ་ཐུང་བཤད་པའོ། དང་པོ་ནི། སྔགས་ལ་བཏུ་
གཞི་ཞེས་སོགས་བཅུ་བཞི་ལ། སྔགས་གང་ལས་བཏུ་བའི་གཞི་ལ་དྲང་ངེས་
གཉིས་དང་། དེ་ལས་བཏུ་བའི་སྔགས་ལ་ཡང་དྲང་ངེས་གཉིས་ཡོད་པའི་
ཕྱིར། དང་པོ་ནི། རྟོག་སུམ་ལས། ཨཱ་ལི་ཀཱ་ལིའི་གྲོང་ཁྱེར་ནི། །གསང་
སྔགས་འབྱུང་བའི་རྩ་བ་སྟེ། ཞེས་ཨཱ་ལི་སྟེ་དབྱངས་བཅུ་དྲུག་དང་། ཀཱ་
ལི་སྟེ་གསལ་བྱེད་སོ་བཞི་རྣམས་དྲང་དོན་གྱི་སྔགས་བཏུ་བའི་གཞི་དང་། དེ་
ལས་བཏུས་པའི་རྩ་སྔགས་སྙིང་པོ་ཉེ་སྙིང་སོགས་ཀྱང་དེ་ཡིན་པའི་ཕྱིར། ངེས་
དོན་གྱི་སྔགས་བཏུ་བའི་གཞི་ཡོད་དེ། ལུས་ཀྱི་རྩ་ནང་སོ་སོར་དབྱངས་གསལ་
རྣམས་གདངས་མི་གསལ་བར་སྒྲོག་པའི་རླུང་རྣམས་དེ་ཡིན་པའི་ཕྱིར། གཉིས་
པ་ནི་འབྲུ་གསུམ་ལ་སོགས་པ་རང་རང་རྒྱུད་སྡེ་ནས་བཤད་པ་བཞིན་བཏུ་བ་
དྲང་དོན་གྱི་སྔགས་བཏུ་དང་། རླུང་རྣམས་ནང་དུ་འཇུག་པ་ཨོ་དང་། གནས་
པ་ཨ་དང་། ཕྱིར་ལྡང་བ་ཧཱུྃ་གི་གདངས་སུ་སྒྲོག་པའི་རྡོ་རྗེའི་བཟླས་པ་ངེས་

དོན་གྱི་སྔགས་བཏུ་ཡིན་པའི་ཕྱིར། བཏུ་གཞི་དང་བཏུས་པའི་སྔགས་རྣམས་
ལ་ཕོ་མོ་མ་ནིང་གསུམ་དུ་འཇོག་པ་ཡིན་ཏེ། ཨོ་དང་ལྷ་ཕོའི་སྔགས་དང་
གསལ་བྱེད་སོ་བཞི་རྣམས་སྐྱེས་པ་དང་། དབྱངས་བཅུ་དྲུག་དང་ལྷ་མོའི་
སྔགས་དང་ཨ་རྣམས་བུད་མེད་དང་། རྀ་ལྀ་རིང་ཐུང་བཞི་དང་ལྷ་ཕོ་མོ་
ཐུན་མོང་བའི་སྔགས་དང་ཧཱུྃ་རྣམས་མ་ནིང་གི་ཡི་གེར་འཇོག་པའི་ཕྱིར།
གཉིས་པ་སྔགས་ཀྱི་བརྡ་ལ། གཞན་ཡང་སྦྲུལ་ལ་སོགས་པ་ཞེས་སོགས་
དྲུག་ལ། བརྡ་ནི་སྔགས་ཀྱི་མིང་ཡིན་ལ་དེ་ཡང་ཐོག་མར་ཨོཾ་དང་མཐར་
སཱཧ་ཡོད་མེད་ཀྱི་ཁྱད་པར་ལས་སྦྲུལ་ལ་སོགས་པ་བཞིའི་བརྡ་སྦྱར་བ་ཡིན་
ཏེ། གཉིས་ཀ་ཡོད་པ་སྦྲུལ་དང་། དང་པོ་ཡོད་ལ་ཕྱི་མ་མེད་པ་མཇུག་མེད་
དང་། དེ་ལས་ལྡོག་པ་མགོ་མེད་དང་། གཉིས་ཀ་མེད་པ་ལ་སྔགས་བཏུས་
 པ་ཞེས་བརྡ་སྦྱར་བ་ཡིན་པའི་ཕྱིར། གཞན་ཡང་ཕྲེང་སྔགས་དང་སྙིང་པོ་
སོགས་མང་དུ་ཡོད་ཀྱང་འདི་ནི་རླུང་ལྡང་འཇུག་གནས་གསུམ་ཡི་གེ་གསུམ་
གྱི་གདངས་སུ་སྦྱར་བ་སྔགས་ཀྱི་བརྡ་ཡིན་པའི་ཕྱིར། གཞན་ཡང་རླུང་སྔགས་
དབྱེར་མེད་ཀྱི་རྡོར་བཟླས་ལས་རླུང་མི་ཤིགས་པའི་ཐིག་ལེ་ལ་ཞུགས་གནས་
ཐིམ་གསུམ་བྱས་པ་ལས་བྱུང་བའི་འོད་གསལ་གྱི་རླུང་སེམས་ལ་སྒྱུ་མའི་སྐུར་
བཞེངས་པ་སྔགས་ཀྱི་དོན་དང་། ལྷན་སྐྱེས་ཀྱི་བདེ་བས་སྟོང་ཉིད་མངོན་

སུམ་དུ་རྟོགས་པ་སྔགས་ཀྱི་དོན་དམ་པ་ཡིན་པའི་ཕྱིར། སྔགས་དེ་དག་གི་
ནང་ནས་འབྲུ་གསུམ་གཙོ་བོ་ཡིན་ཏེ་ལྷ་ཐམས་ཅད་སྐུ་གསུང་ཐུགས་རྡོ་རྗེ་
གསུམ་དུ་འདུ་བ་གང་ཞིག འབྲུ་གསུམ་རྡོ་རྗེ་གསུམ་གྱི་ས་བོན་ཡིན་པའི་
ཕྱིར། འབྲུ་གསུམ་གྱི་བྱེད་ལས་ཡོད་དེ། ཐུན་མོང་དང་ཐུན་མོང་མ་ཡིན་
པ་གཉིས་ཡོད་པའི་ཕྱིར། དང་པོ་ཡོད་དེ། མཆོད་པ་སོགས་སྦྱང་རྟོགས་
སྦྱར་གསུམ་དང་། དེ་དག་གི་གདངས་ཅན་གྱི་རླུང་ལུས་ལ་གནས་པས་སེམས་
ཅན་གྱི་ལུས་སྐྱེད་པ་སོགས་བྱེད་པའི་ཕྱིར། གཉིས་པ་གྲུབ་སྟེ་བསྐྱེད་རིམ་
པས་སྒོ་གསུམ་བྱིན་གྱིས་བརླབས་པ་དང་། དེ་དག་ལས་ལྷ་བསྐྱེད་པ་དང་
ལས་བཞི་འགྲུབ་པ་དང་། རྫོགས་རིམ་པས་རླུང་ལྡང་འཇུག་གནས་གསུམ་
ཡི་གེ་གསུམ་གྱི་གདངས་སུ་རྡོར་བཟླས་བྱས་པས་མཆོག་ཐུན་གྱི་དངོས་གྲུང་
དང་སྐུ་གསུམ་མྱུར་དུ་འགྲུབ་པར་བྱེད་པའི་ཕྱིར། འབྲུ་གསུམ་སྔགས་ཐམས་
ཅད་ཀྱི་སྙིང་པོར་བསྟན་པ་ལ་ཆོས་ཅན། དགོས་པ་ཡོད་དེ། སྔགས་ཐམས་
ཅད་ཀྱི་དངོས་གྲུབ་འགྲུབ་པའི་ནུས་པ་ཡི་གེ་གསུམ་ལ་ཡོད་པ་ཤེས་པའི་ཆེད་
དུ་ཡིན་པའི་ཕྱིར། །
གསུམ་པ་སྔགས་ཐམས་ཅད་ཀྱི་རྩ་བ་མ་ཟུང་བཤད་པ་ལ། དྲང་ངེས་སྔགས་
རྣམས་ཀུན་གྱི་རྩ་བ་ནི། ཞེས་སོགས་བཅུ་གཅིག་ལ། ཨ་ཐུང་སྔགས་མ་

ལུས་པའི་རྩ་བར་གསུངས་པའི་དྲང་ངེས་ཀྱི་ཁྱད་པར་ཤེས་དགོས་ཏེ། དེ་
མ་ཤེས་པར་སྔགས་ཀྱི་དེ་ཉིད་མི་ཤེས་པའི་ཕྱིར། དེས་ན་དྲང་དོན་གྱི་ཨ་
ཐུང་ཆོས་ཅན། ངག་ཀུན་གྱི་རྩ་བ་ཡིན་ཏེ་ཁྱོད་སྲོག་ཏུ་ཞུགས་པ་ལས་མིང་
ཚིག་ཡི་གེ་སོགས་འགྲུབ་པའི་ཕྱིར། ངེས་དོན་གྱི་ཨ་ཐུང་སྙིང་གའི་སྲོག་འཛིན་
ཤིན་ཏུ་ཕྲ་བ་ཆོས་ཅན། ཁྱོད་ངག་ཨ་མ་ལུས་པའི་རྩ་བ་ཡིན་ཏེ་ཁྱོད་སྐྱེས་
བུའི་རྒྱུད་ཀྱི་རླུང་མ་ལུས་པའི་རྩ་བ་གང་ཞིག ངག་གི་རྩ་བ་རླུང་ཡིན་པའི་
ཕྱིར། དེར་ཐལ། རང་ཉིད་ཡི་གེའི་ངོ་བོར་མ་གྲུབ་ཀྱང་དེ་ལས་རླུང་དབྱངས་
གསལ་གྱི་གདངས་སུ་གྱུར་ནས་མགྲིན་པར་སླེབས་ཚེ་བརྗོད་བྱ་གསལ་བར་
སྟོན་པའི་ཕྱིར། དོན་འདི་མདོ་དང་རྒྱུད་སྡེ་འོག་མ་ལ་ཞུགས་པ་རྣམས་ཀྱིས་
སྒྲས་ཐོབ་ཚོད་ཙམ་གྱིས་འཆད་མི་ཤེས་ཏེ། དེ་བླ་མའི་མན་ངག་ལས་རླུང་
མི་ཤིགས་པའི་ཐིག་ལེ་ལ་རིམ་གྱིས་འཇུག་ཚུལ་ཤེས་པ་ལ་རག་ལས་པའི་ཕྱིར།
མདོར་ན་འོད་གསལ་འཆར་བའི་གཞི་མཐར་ཐུག་ཤིན་ཏུ་ཕྲ་བའི་སྙིང་གའི་
ཨ་ཐུང་དང་དེ་སྒྱུ་ལུས་ཀྱི་སྒྲུབ་གཞི་དང་། དེ་དག་ལས་ཟུང་འཇུག་འགྲུབ་
པའི་ཕྱིར་ན། སངས་རྒྱས་ཐམས་ཅད་ངེས་དོན་གྱི་ཨ་ཐུང་ལས་བྱུང་བ་ཡིན་
ཏེ། མཚན་བརྗོད་ལས། རྫོགས་པའི་སངས་རྒྱས་ཨ་ལས་བྱུང་། །ཨ་ནི་
ཡིག་འབྲུ་ཀུན་གྱི་མཆོག །དོན་ཆེན་ཡི་གེ་དམ་པ་སྟེ། ཞེས་གསུངས་པའི་

ཕྱིར། དེ་ཉིད་ཡི་གེའི་ངོ་བོར་གཟུགས་སུ་མ་གྲུབ་ཀྱང་། དེ་ལས་རླུང་བྱུང་
བ་དབྱངས་གསལ་གྱི་ངོ་བོའམ་གདངས་སུ་གྱུར་ནས་མགྲིན་པར་སླེབས་ཚེ་
བརྗོད་བྱ་གསལ་བར་སྟོན་ཏེ། བརྗོད་པ་ཀུན་གྱི་རྒྱུ་ཡི་མཆོག །ཚིག་ཀུན་
རབ་ཏུ་གསལ་བར་བྱེད། ཅེས་གསུངས་པའི་ཕྱིར། ཤིན་ཏུ་ཕྲ་བའི་མི་ཤིགས་
པའི་རླུང་སེམས་གཉིས་ངོ་བོ་གཅིག་ལ་ལྡོག་པ་ཐ་དད་དུ་ཕྱེ་བ་ཡིན་ཏེ་ལུང་
སྟོན་ལས། ཐུང་དུ་མ་ལུས་ངག་ཏུ་འགྱུར། །གཅིག་མིན་དུ་མ་མ་ཡིན་ནོ།
ཞེས་གསུངས་པའི་ཕྱིར། དོན་ནི་སྐྱེས་ཚེ་དང་ཐིམ་ཚེའོ། །
བཞི་པ་ངག་དབེན་ཇི་ལྟར་སྒོམ་པའི་ཚུལ་ལ་གསུམ། སྲོག་རྩོལ་གསུམ་
ཇི་ལྟར་སྒོམ་པའི་ཚུལ་དང་། རྡོར་བཟླས་ཀྱི་བྱེད་ལས་ཐུན་མོང་མ་ཡིན་
པ་བཤད་པ། སྲོག་རྩོལ་བསྒོམས་པས་ཉམས་མྱོང་སྐྱེ་བའི་རིམ་པ་བཤད་
པའོ། དང་པོ་ལ་གསུམ། སྙིང་གའི་སྣ་རྩེར་སྔགས་ཐིག་སྒོམ་པའི་སྲོག་
རྩོལ། གདོང་གི་ས་རྩེར་འོད་ཐིག་སྒོམ་པའི་སྲོག་རྩོལ། གསང་བའི་ས་
རྩེར་རྫས་ཐིག་སྒོམ་པའི་སྲོག་རྩོལ་སྒོམ་ཚུལ་ལོ། དང་པོ་ནི། ངག་དབེན་
སྒོམ་ཚུལ་སྲོག་རྩོལ་རྣམ་པ་གསུམ། ཞེས་སོགས་དྲུག་ལ། རྡོ་རྗེ་ཕྲེང་བ་
ལས། གང་ལ་གནད་དུ་བསྣུན་པའི་གནས་གསུམ་ལ་སྣ་རྩེ་གསུམ་དང་། དེར་
དམིགས་རྟེན་གསུམ་ལ་ཐིག་ལེ་གསུམ་དུ་གསུངས་པ་ལྟར། གཞི་དུས་ཀྱི་

ཡེ་ཤེས་ལྔ་དང༌། འབྱུང་བ་ལྔའི་ངོ་བོ་རླུང་གི་ཐིག་ལེ་དེ་རང་དང་ཕྱག་རྒྱའི་
གསང་བའི་སྣ་རྩེར་སྒོམ་པ་ནི་རྫས་ཐིག་དང་། རླུང་ཐིག་དེ་འབྲུ་གསུམ་གྱི་
གདངས་དང་སྦྱར་ཏེ་སྟེང་གི་སྣ་རྩེར་རྡོར་བཟླས་བྱེད་པ་ལ་འོད་ཐིག་དང་།
དེ་ཉིད་སྙིང་གའི་སྣ་རྩེར་མི་ཤིགས་པའི་ཨ་ཐུང་དང་བཅས་པ་སྒོམ་པ་ལ་སྔགས་
ཐིག་སྒོམ་པ་ཞེས་བྱ་ལ། དེའི་ཚུལ་ནི་སྔགས་ཐིག་ཉི་ཚེ་བ་སྒོམ་པ་དང་སྔགས་
འཁོར་སྒོམ་པ་གཉིས་ལས་དང་པོ་ནི། གནད་བཞི་ལྡན་དུ་བྱས་ཏེ་ལུས་དབེན་
རྡོ་རྗེ་འཆང་གི་ང་རྒྱལ་དང་ལྡན་པས་སྙིང་གའི་རྩ་འཁོར་གྱི་དྷཏཱིའི་དབུས་སུ་
ཐིག་ལེ་དཀར་དམར་གའུ་ཁ་སྦྱར་ཡུངས་འབྲུ་ཙམ་གྱི་དབུས་སུ་ཤིན་ཏུ་ཕྲ་
བའི་རླུང་སེམས་མཚོན་བྱེད་ཧཾ་ངམ་ཨ་ཐུང་གང་རུང་གི་སྔགས་ཐིག་ཙམ་
སྒོམ་པ་ཡིན་ཏེ། རྩ་རྒྱུད་ལས། རིན་ཆེན་ཆེན་པོ་ཁ་དོག་ལྔ། །ཡུངས་
ཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ནན་ཏན་དུ། ཞེས་པས་བསྟན་
པའི་ཕྱིར། དེ་ལྟར་བསྒོམས་པས་རླུང་དྷཏིར་ཐིམ་པ་ནི་མི་ཤིགས་པ་དང་
ཉེ་བའི་དྷཏི་ཡིན་གྱི། མི་ཤིགས་པ་ལ་ཐིམ་པ་མིན་ནོ། གཉིས་པ་སྔགས་
འཁོར་ནི་འཕགས་སྐོར་གཞན་ན་མེད་པའི་ནཱ་རོ་པའི་སྙན་བརྒྱུད་ཀྱི་གདམས་
པ་རྗེ་ཉིད་ཀྱིས་ས་འོག་གི་གཏེར་བཏོན་པ་བཞིན་མཛད་པའི་སྔགས་འཁོར་
དང་བཅས་པའི་སྔགས་ཐིག་སྒོམ་ཚུལ་ནི་སྙིང་གའི་རྩ་འདབ་བརྒྱད་པ་སུམ་

རིམ་མམ། རྩ་དེ་དག་གི་ངོ་བོ་པདྨ་དམར་པོ་འདབ་མ་བརྒྱད་པ་སུམ་རིམ་
གང་རུང་གི་ཕྱི་རིམ་ལ་དབྱངས་བཅུ་གཉིས། བར་པ་ལ་མ་ཡིག་དོར་བའི་
གསལ་བྱེད། ནང་གི་འདབ་བཞིར་རི་ལོ་བཞི་ཐམས་ཅད་ཐིག་ལེས་མཚན་
པ། ཕྱི་ནས་རིམ་པར་སྣང་མཆེད་ཐོབ་གསུམ་མཚོན་པའི་ཁ་དོག་དཀར་
དམར་ནག་གསུམ་གྱི་དབུས་སུ་མི་ཤིགས་པའི་ཐིག་ལེ་ལ་སེམས་རྩེ་གཅིག་
ཏུ་འཛིན་པ་ལ་དགོས་པ་ཡོད་དེ། གཟུང་འཛིན་གྱི་བཞོན་པའི་རླུང་དེ་ལ་འདུ་
བ་དང་འོད་གསལ་འཆར་སླ་བའི་ཐབས་མཆོག་ཏུ་གྱུར་པ་གསུངས་པའི་ཕྱིར།
གཉིས་པ་ནི། གདོང་གི་སྣ་རྩེར་འོད་ཐིག་ཅེས་སོགས་དགུ་ལ། སྔགས་
ཐིག་ལ་བརྟན་པ་ཐོབ་ནས་གདོང་གི་སྣ་རྩེར་འོད་ཐིག་གི་སྲོག་རྩོལ་སྒོམ་དགོས་
ཏེ། རྩ་རྒྱུད་ལས། རིན་ཆེན་བརྟན་པར་གྱུར་ནས་སྤྲོ། །བརྟན་པར་མ་
གྱུར་ཡོངས་མི་སྤྲོ། ཞེས་གསུངས་པའི་ཕྱིར། སྒོམ་ཚུལ་ཡོད་དེ། གཞི་
དུས་ཀྱི་ཡེ་ཤེས་ལྔ་དང་འབྱུང་བ་ལྔའི་ངོ་བོར་གྱུར་པའི་སྙིང་གའི་རླུང་གི་ཐིག་
ལེ་མི་ཤིགས་པ་དེ་ལ་དམིགས་ནས་དེ་ལས་བྱུང་བའི་ཚུལ་གྱིས་རླུང་ལྡང་འཇུག་
གནས་གསུམ་ཡི་གེ་གསུམ་གྱི་གདངས་སུ་ཤར་བ་དེ་ལ་ཡིད་ཀྱིས་ཉན་པའི་
ཚུལ་གྱིས་སྒོམ་པ་འདི་ཉིད་སྐབས་འདིའི་རྡོར་བཟླས་སུ་འཇོག་གི ལུས་ཀྱི་
ནང་ནས་རླུང་འབྱུང་འཇུག་བྱེད་པ་དང་། རྩ་བའི་རླུང་རང་རང་གི་གནས་

ནས་འབྱུང་འཇུག་བྱེད་པ་དང་ཟུང་འཇུག་པས་ལས་བཞི་སྒྲུབ་ཕྱིར་རྡོར་བཟླས་
བྱས་པ་རྣམས་སྐབས་འདིའི་དོན་མ་ཡིན་ནོ། གཞན་ཡང་སྒྱུ་ལུས་པས་མངོན་
ཤེས་སྒྲུབ་ཕྱིར་དང་། སེམས་དབེན་འདྲེན་ཕྱིར་ཐོག་མར་རྩ་བའི་རླུང་ལ་
རྡོར་བཟླས་བྱས་པ་དང་། དེ་རྗེས་རླུང་དབུ་མར་བརྒྱུད་ནུས་པ་ན་ཡན་ལག་
གི་རླུང་ལ་རྡོར་བཟླས་བྱེད་ཚུལ་གསུམ་གསུངས་པའི་འདི་ཕྱི་མའི་དབང་དུ་
བྱས་པར་གསུངས་པའི་ཕྱིར། དེ་ལྟར་སྒོམ་པའི་རྣལ་འབྱོར་ཆོས་ཅན། ཁྱོད་
ལ་རྡོ་རྗེའི་བཟླས་པ་ཞེས་བརྗོད་པའི་རྒྱུ་མཚན་ཡོད་དེ། བླ་མའི་མན་ངག་
བཞིན་དུ་བསྒོམས་པ་ལས་རླུང་སྔགས་ཐ་དད་དུ་ཞེན་པ་འགོག་པར་བྱེད་ཅིང་
རྡོ་རྗེའི་སྐད་དོད་བཛྲ་ཞེས་པ་མི་ཕྱེད་པ་ཡིན་ལ་དེ་བཞིན་དུ་རླུང་སྔགས་གཉིས་
དབྱེར་མི་ཕྱེད་པར་སྦྱོར་བའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར།
གསུམ་པ་གསང་བའི་སྣ་རྩེར་རྫས་ཐིག་སྒོམ་པའི་སྲོག་རྩོལ་ལ།
གསང་བའི་སྣ་རྩེར་ཞེས་སོགས་བདུན་ལ། དེར་རྫས་ཐིག་སྒོམ་པའི་སྲོག་
རྩོལ་ནི་རང་དང་ཕྱག་རྒྱའི་དྷཏཱིའི་མར་སྣ་འཕྲད་མཚམས་སུ་སྔར་གྱི་ཐིག་
ལེ་དང་བྱང་སེམས་འཕོ་མེད་དུ་འཛིན་པའི་རྣལ་འབྱོར་ཡིན་ལ། འདི་ལ་
ཡེ་རྒྱ་དང་ལས་( རྒྱ་)གཉིས་ཀ་གསུངས་སོ། འདིའི་དགོས་པ་ནི་རླུང་དྷཏཱིའི་
མར་སྣར་སྡུད་པའི་དོན་དུ་མ་ཡིན་ཏེ། དེ་སྔར་ལས་དབེན་གྱི་སྐབས་བསྡུས་

ཟིན་པའི་ཕྱིར། དེས་ན་སྲོག་རྩོལ་གྱི་སྔ་མ་གཉིས་ཀྱིས་རྩ་མདུད་ལྷོད་པོར་
བྱེད་ཅིང་། འདི་སྔར་རླུང་སྙིང་གར་སྡུད་མ་ནུས་པ་སྡུད་པའི་བོགས་འདོན་
དུ་སོང་ནས་སྙིང་གའི་རྩ་མདུད་གྲོལ་བའི་ཐབས་མཆོག་ཏུ་གྱུར་པ་ལས་སེམས་
དབེན་གྱི་འོད་གསལ་འཆར་བའི་ཕྱིར། སྔགས་ཐིག་དང་རྫས་ཐིག་གི་སྲོག་
རྩོལ་གཉིས་ངག་དབེན་དང་རྡོར་བཟླས་གང་ཡང་མ་ཡིན་ཏེ། དེ་གཉིས་གང་
རུང་ཡིན་ན། གདོང་གི་སྣ་རྩེར་འོད་ཐིག་སྒོམ་པའི་སྲོག་རྩོལ་ཡིན་དགོས་
པའི་ཕྱིར། དེར་ཐལ། ངག་དབེན་གྱི་རིམ་པ་ཡིན་ན་ངག་དབེན་ཡིན་པས་
མ་ཁྱབ་པའི་ཕྱིར། དེར་ཐལ། སྔགས་ཐིག་དང་རྫས་ཐིག་གཉིས་ངག་དབེན་
གྱི་རིམ་པ་ཡིན་ཀྱང་ངག་དབེན་མ་ཡིན་པའི་ཕྱིར། འདིས་རིམ་པ་གཉིས་
ཀ་ལ་ཤེས་དགོས་ཏེ། འདི་མ་ཤེས་པར་སྔོན་གྱི་མཁས་པ་རྣམས་ལ་ནོར་
བ་མང་དུ་བྱུང་ངོ་ཞེས་གསུངས་པའི་ཕྱིར། །
གཉིས་པ་རྡོར་བཟླས་ཀྱི་ཐུན་མོང་མ་ཡིན་པའི་བྱེད་པས་ཡ་གཉིས། རྡོར་
བཟླས་ཀྱིས་སྙིང་གའི་རྩ་མདུད་འགྲོལ་ནུས་པར་བསྟན་པ། ངེས་དོན་གྱི་
སྔགས་བཏུ་རླུང་གི་བསྲེ་བ་འབྱུང་ཚུལ་ལོ། དང་པོ་ནི། རྡོར་བཟླས་བྱས་
པས་ཞེས་སོགས་གསུམ་ལ། རྡོར་བཟླས་ཀྱིས་སྙིང་གའི་རྩ་མདུད་གྲོལ་དགོས་
པ་དང་ནུས་པ་གཉིས་ཀ་ཡིན་ཏེ། སྲོག་ཐུར་གཉིས་མི་ཤིགས་པ་ལ་མ་ཐིམ་

པར་འོད་གསལ་རྫོགས་པར་འཆར་མི་ནུས་པས། མཆོག་གི་དངོས་གྲུབ་
ཐོབ་པ་ལ་འོད་གསལ་འཆར་དགོས། དེ་ལ་སྙིང་གའི་སྲོག་ཐུར་བསྲེ་དགོས།
དེ་ལ་སྙིང་གའི་རྩ་མདུད་ལྷག་མེད་དུ་གྲོལ་དགོས། དེ་ལ་སྙིང་གའི་རྡོར་བཟླས་
བྱེད་དགོས་པའི་ཕྱིར། དེ་ལྟར་བྱས་པས་དཔེར་ན་སྨྱུག་སྦུབས་འགགས་པ་
ཐུར་མ་རིང་པོས་འབྱུང་འཇུག་གིས་བསལ་བ་བཞིན་རིམ་གྱིས་སྙིང་གའི་རྩ་
མདུད་ལྷོད་པོར་སོང་ནས་སྙིང་གའི་མ་རིག་པའི་སྒོ་ངའི་སྦུབས་འབྱེད་པའི་
ཕྱིར། འདིའི་ཞིབ་ཆ་ཤེས་དགོས་ཏེ། རྡོར་བཟླས་ཀྱིས་རྩ་མདུད་རྫོགས་
པར་མ་གྲོལ་བར་དུ་རླུང་རྣམས་སྙིང་གའི་དབུ་མར་ཐིམ་ཡང་། མི་ཤིགས་
པ་ལ་ཐིམ་པ་མིན་པའི་ཕྱིར། སྲོག་ཐུར་བསྲེས་པས་རྩ་མདུད་མ་ལུས་པ་གྲོལ་
བའི་ཐབས་སྲོག་རྩོལ་སྒོམ་པ་ལ་དགོས་པ་ཡོད་དེ། སྙིང་གའི་རྩ་མདུད་དེ་
 རྩ་མདུད་ཆགས་པའི་ཐོག་མ་ཡིན་པས་གཞན་ལས་གྲོལ་དཀའ་བའི་ཕྱིར་ཏེ།
རྩ་མདུད་གཞན་ལ་རོ་རྐྱང་གི་མདུད་པ་རེ་རེ་ལས་མེད་པ་གང་ཞིག སྙིང་
གར་དབུ་མ་ལ་རོ་རྐྱང་གི་མདུད་པ་གསུམ་རེ་ལུ་གུ་བརྒྱུད་དུ་ཡོད་པའི་ཕྱིར་
ཏེ། རྡོར་ཕྲེང་ལས། དེ་ལ་དབྱེ་བར་དཀའ་བ་ཡི། །དབུས་སུ་མདུད་པ་
གསུམ་གྱིས་དཀྲིས། ཞེས་གསུངས་པའི་ཕྱིར། །
གཉིས་པ་ངེས་དོན་གྱི་སྔགས་བཏུ་རླུང་གི་བསྲེ་བ་ནི། དེས་ན་སྙིང་གར་

སྲོག་ཟུར་ཞེས་སོགས་བཅོ་ལྔ་ལ། དེས་ན་སྙིང་གར་སྲོག་ཐུར་བསྲེ་ཚུལ་གང་
ལས་ཤེས་ཤེ་ན། ངེས་དོན་གྱི་སྔགས་བཏུ་བའི་སྟེང་ནས་ཤེས་དགོས་པའི་
ཚུལ་ནི། ཨོ་ཡིག་ལ་ཨ་དང་། རྣ་རུ་ཨུར་སོང་བའི་ཨུ་དང་། མ་དང་
གསུམ་འདུས་པ་དེ་དག་གི་ངེས་དོན་ནི། སྙིང་གའི་སྲོག་འཛིན། མགྲིན་
པའི་གྱེན་རྒྱུ། སྤྱི་བོའི་བྱང་སེམས་གསུམ་གང་ཞིག དེ་གསུམ་སྤྱི་བོའི་རྩ་
འཁོར་གྱི་དབུ་མའི་ནང་དུ་སྡུད་པ་ནི་ཨོཾ་ཡིག་སྤྱི་བོར་བཀོད་པའི་ངེས་དོན་
ཡིན་པའི་ཕྱིར། དེ་བཞིན་དུ་ཨ་ཡིག་ལ་ཨ་དང་། དེའི་སྲོག་ཡིག་ཨ་དང་།
རྣམ་བཅད་ཧོར་སོང་བ་ཡིན་ནམ་སྟེ། ཧ་དང་གསུམ་འདུས་པའི་ངེས་དོན་
ནི། སྲོག་འཛིན་གྱེན་རྒྱུ་གསང་བའི་ཐུར་སེལ་གསུམ་གང་ཞིག རླུང་གསུམ་
པོ་དེ་མགྲིན་པའི་རྩ་འཁོར་གྱི་དབུ་མའི་ནང་དུ་སྡུད་པ་ཨཱ་ཡིག་མགྲིན་པར་
བཀོད་པའི་ངེས་དོན་ཡིན་པའི་ཕྱིར། དེ་བཞིན་དུ་ཧཱུྃ་ལ་ཧ་དང་། ཨུ་དང་།
ང་རོ་མ་དང་གསུམ་འདུས་པའི་ངེས་དོན་ནི། ཐུར་སེལ་གྱེན་རྒྱུ་སྲོག་འཛིན་
གྱི་རླུང་གསུམ་གང་ཞིག་དེ་གསུམ་སྙིང་གའི་རྩ་འཁོར་གྱི་དབུ་མའི་ནང་དུ་
སྡུད་པ་ཧཱུཾ་ཡིག་སྙིང་གར་བཀོད་པའི་ངེས་དོན་ཡིན་པའི་ཕྱིར། རླུང་སྡུད་
པའི་ཐབས་གསུམ་པོ་དེ་ལས་སྙིང་གར་སྲོག་ཐུར་བསྲེ་བ་གཙོ་བོ་ཡིན་ཏེ། སྙིང་
གར་དེ་ལྟར་ནུས་ན་གཞན་ལ་དེ་ལྟར་ནུས་པས་ཁྱབ། སྙིང་གའི་རྩ་མདུད་

ལྷག་མེད་དུ་གྲོལ་ན་གཞན་གྲོལ་བས་ཁྱབ་པའི་ཕྱིར། དེ་ལྟར་གྲོལ་བའི་དགོས་
པ་ཡོད་དེ། གྲོལ་བའི་རྗེས་ཐོབ་ཏུ་རླུང་རྣམས་དབུ་མ་འབའ་ཞིག་ཏུ་རྒྱུ་བས་
ཀུན་རྟོག་གི་གཡོ་བའི་རླུང་རྣམས་འགྲིབ་པ་དང་། གཟུང་འཛིན་གྱི་རྣམ་རྟོག་
གི་གོ་སྐབས་ཐམས་ཅད་འཕྲོག་པར་བྱེད་པའི་ཕྱིར། །
གསུམ་པ་སྲོག་རྩོལ་བསྒོམས་པས་ཉམས་མྱོང་སྐྱེ་བའི་རིམ་པ་ལ་བཞི།
སྙིང་གར་སྔགས་ཐིག་བསྒོམས་པས་རྟགས་དང་རྟགས་ཅན་འབྱུང་ཚུལ།
སྟེང་སྒོར་རྡོར་བཟླས་བྱས་པས་ཟླ་བ་སོ་སོར་མྱོང་བ་སྐྱེ་ལུགས། རྡོར་བཟླས་
བྱས་པས་རླུང་དྷཱཏཱིར་ཐིམ་པ་འབྱུང་ཚུལ། འོག་སྒོར་རྫས་ཐིག་བསྒོམས་
པས་གཏུམ་མོ་སྦར་ཏེ་མྱོང་བ་སྐྱེ་ཚུལ་ལོ། དང་པོ་ནི། སྔགས་ཐིག་བསྒོམས་
པས་མཚན་མ་ལྔའམ་བརྒྱད། ཅེས་པ་གཅིག་ལ། རྡོར་བཟླས་བྱེད་པའི་རྣལ་
འབྱོར་པས་སྔགས་ཐིག་བསྒོམས་པས་མཚན་མ་ལྔའམ་རྟགས་བརྒྱད་
ཡོད་དེ། ས་ཆུ་མེ་རླུང་རྣམ་ཤེས་ལ་ཐིམ་པར་རྩོམ་པའི་སྐབས་སུ་རིམ་པར་
སྨིག་རྒྱུ་དུ་བ་མེ་ཁྱེར་མར་མེ་ལྟ་བུའི་རྟགས་བཞི་དང་། སྣང་མཆེད་ཐོབ་
གསུམ་འོད་གསལ་དང་བཅས་པའི་རྟགས་གཅིག་ཏུ་བགྲངས་པས་ལྔའམ།
ཡང་ན་སོ་སོར་བགྲངས་པས་རྟགས་རྟགས་ཅན་བརྒྱད་དང་། ཡང་ན་འབྱུང་
བ་ཐིམ་པའི་ཕྱི་དང་ནང་གི་རྟགས་བརྒྱད་ལ་རྟགས་ཅན་དང་། སྣང་གསུམ་

རྟགས་ལ་རྟགས་ཞེས་གཅིག་ཏུ་འདྲེན་ཚུལ་གཉིས་གཞུང་གི་དགོངས་པ་ཡིན་
ནམ་སྙམ་སྟེ་དཔྱད་པར་བྱའོ། །
གཉིས་པ་མྱོང་བ་སྐྱེ་ཚུལ་ནི། རྡོར་བཟླས་ཟླ་དྲུག་ཅེས་སོགས་བཅུ་གཅིག་
ལ། རིན་པོ་ཆེ་ལྟ་བུའི་གདུལ་བྱས་སྟེང་གི་སྣ་རྩེར་རྡོར་བཟླས་བྱས་པས་
ཟླ་བ་དྲུག་ལ་རིམ་གྱིས་མྱོང་བ་སྐྱེ་ཚུལ་ཡོད་དེ། ཟླ་བ་དང་པོ་ལ་ཉིན་ཞག་
གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་ཆ་མཉམ་པར་རྒྱུ་བ་དང་། གཉིས་
པ་ལ་ཉིན་ཞག་གཅིག་ཐུན་ཚོད་བརྒྱད་དུ་ཕྱེ་བའི་རེ་རེར་རླུང་ཉིས་སྟོང་བདུན་
བརྒྱ་རེ་ཆ་མཉམ་པར་རྒྱུ་བས་ལུས་སྟོབས་རྒྱས་པ་དང་། གསུམ་པ་ལ་རྩ་
འཁོར་རླུང་དང་བཅས་པ་གསལ་བར་མཐོང་བ་དང་། བཞི་པ་ལ་རྩ་ནང་
གི་རླུང་ཁ་དོག་དང་བཅས་མཐོང་བ་དང་། ལྔ་པ་ལ་རླུང་དབུ་མར་ཞུགས་
ནས་མི་ཤིགས་པ་ལ་ཐིམ་པར་རྩོམ་པ་དང་། དྲུག་པ་ལ་སྙིང་གའི་རྩ་མདུད་
གྲོལ་ནས་རླུང་རྣམས་མི་ཤིགས་པ་ལ་ཐིམ་པ་ལས་སེམས་དབེན་གྱི་རྟོགས་
པ་ཐོག་མར་ཐོབ་པའི་ཕྱིར། རྩ་བར་ཟླ་བ་གཉིས་པ་བཞི་པ་ལྔ་པ་གསུམ་གྱི་
མྱོང་བ་སྐྱེ་ཚུལ་གོ་དཀའོ།
རླུང་རོགས་པ་ལ་བསླབ་པ་མཐར་ཕྱིན་པའི་ཚད་ཡོད་དེ། རླུང་ལྡང་འཇུག་
གནས་གསུམ་གྱི་གདངས་ཡི་གེ་གསུམ་གྱི་གདངས་སུ་འཆར་བ་དང་། རླུང་

སོ་སོའི་གནས་དང་ཕྲ་རགས་ལྕི་ཡང་གི་རྣམ་པ་གསལ་བར་མཐོང་བའི་ཕྱིར། རླུང་
ཕྲ་བ་ལ་བསླབ་པ་མཐར་ཕྱིན་པའི་ཚད་ཡོད་དེ། སྟོང་གསུམ་གྱི་རླུང་རྣམས་རང་
གི་ལུས་ཀྱི་ནང་དུ་འཇུག་ནུས་པ་དང་། རང་གི་རླུང་གིས་སྟོང་གསུམ་འགེངས་
ཤིང་བསྲེ་ནུས་པའི་ཕྱིར། རླུང་མེ་ཆུ་ས་བཞིའི་རླུང་བཟུང་བའམ་དེ་དག་ལ་དབང་
ཐོབ་པའི་ཚད་ཡོད་དེ། རིམ་པར་ནམ་མཁར་འཕུར་བ་དང་གྲང་བ་དང་མེས་
མི་ཚུགས་པ་དང་གྱད་སྟོབས་ཆེན་པོ་ནས་ཀྱང་བསྒུལ་མི་ནུས་པའི་ཕྱིར། ཡན་
ལག་གི་རླུང་ལ་རྡོར་བཟླས་མཐར་ཕྱིན་པའི་ཚད་ཡོད་དེ། དབང་པོ་སོ་སོའི་སྒོར་
དབང་ཤེས་གཞན་འཕོ་ནུས་པ་དང་སོ་སོའི་མངོན་ཤེས་འཆར་བ་ནི་དེ་དག་གི་
ཉམས་མྱོང་སྐྱེ་ཚུལ་ཡིན་པའི་ཕྱིར། །
གསུམ་པ་རྡོར་བཟླས་ཀྱིས་རླུང་ཐིམ་ཚུལ་ནི། ལྡང་འཇུག་གནས་གསུམ་
ཞེས་སོགས་གཉིས་ལ། དེ་ལྟར་ཐིམ་ཚུལ་ཡོད་དེ། རྡོར་བཟླས་ཀྱི་རླུང་ལྡང་
འཇུག་གནས་གསུམ་ཚད་མཉམ་དུ་གོམས་པའི་མཐར་ལྡང་འཇུག་གཉིས་ཇེ་ཐུང་
དང་། གནས་པ་ཇེ་རིང་དུ་སོང་ནས་མཐར་གནས་པ་འབའ་ཞིག་ཏུ་འགྱུར་བ་
དང་གནས་པ་ཡང་ཐིམ་དགོས་ལ། དེ་ཡང་དང་པོ་རླུང་མཉམ་རྒྱུ་ཐེངས་པ་
(ཐེངས་འགའ་)བྱུང་བ་ན་ཚུད་པ་ཙམ་ཡོད་ཀྱང་། དེ་རིང་དུ་གོམས་པ་ལས་
སྙིང་ཁའི་རྩ་མདུད་ཁད་ཀྱིས་ཇེ་ལྷོད་དུ་སོང་ནས་གྲོལ་བར་འགྱུར་ལ། དེ་རྗེས་

ཞུགས་གནས་ཐིམ་གསུམ་ཡང་ཆུའི་གཉེར་མ་ལྟར་གཅིག་རྗེས་སུ་གཅིག་རྒྱུ་བ་
ལྟ་བུ་མ་ཡིན་པར་རེ་རེ་ནས་ཡུན་རིང་དུ་གོམས་དགོས་པའི་ཕྱིར།
བཞི་པ་འོག་སྒོར་རྫས་ཐིག་བསྒོམས་པས་གཏུམ་མོ་འབར་ཏེ་མྱོང་བ་
སྐྱེ་ཚུལ་ནི། ཐུར་སེལ་རླུང་གིས་ཞེས་སོགས་དྲུག་ལ། རྩ་བའི་རླུང་གཞན་
དང་ཡན་ལག་གི་རླུང་གིས་གཏུམ་མོ་སྦར་མི་ནུས་པས། འོག་སྒོར་ཐུར་སེལ་
གྱི་རླུང་ལ་རྡོར་བཟླས་བྱས་པས་གཏུམ་མོའི་མེ་འབར་ཏེ་སྤྱི་བོའི་བྱང་སེམས་
ཞུ་བ་ལས་མཁའ་འགྲོ་མའི་བྱེད་ལས་བདེ་བ་སྐྱེད་པ་དང་། ཀུན་རྟོག་རྣམས་
སྲེག་པ་དང་། གཞན་ཡང་ཐུན་མོང་དང་ཐུན་མོང་མ་ཡིན་པའི་ཡོན་ཏན་
མཐའ་ཡས་པ་འབྱུང་བའི་ཕྱིར། འདིའི་སྲོག་རྩོལ་དང་རྒྱུད་སྡེ་འོག་མའི་
སྲོག་རྩོལ་མི་འདྲ་སྟེ། འདིའི་སྲོག་རྩོལ་གྱི་རྣལ་འབྱོར་དེ་གསུམ་བསྒོམས་
པ་ལས་ཚེ་སྲོག་རྩོལ་བའམ་བསྲིང་བར་བྱེད་པས་ན་སྲོག་རྩོལ་ཞེས་དང་། ཡང་
ན་སྲོག་གམ་རླུང་རོ་རྐྱང་དུ་རྒྱུ་བ་བཀག་ནས་དབུ་མའི་ནང་དུ་རྩོལ་བའམ་
འཇུག་པར་བྱེད་པས་ན་སྲོག་རྩོལ་ཞེས་བཤད་ཚུལ་གཉིས་ཡོད་དོ།
སྨྲས་པ། སྣ་རྩེ་གསུམ་དུ་སྲོག་རྩོལ་བསྒོམས་པ་ལས། །སྙིང་ཁའི་མ་
རིག་སྒོ་ངའི་རྒྱ་གྲོལ་ཏེ། །འཆད་རྩོད་རྩོམ་པའི་གནས་ལ་དབང་འབྱོར་བས།
།སྔོན་མེད་ཡོན་ཏན་དུ་མའི་གཏེར་ཁ་བརྡོལ། །ཞེས་བྱའོ། །

གསུམ་པ་སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་བསླབ་ཚུལ་ལ།
སེམས་ཀྱི་གནས་ལུགས་རྟོགས་དགོས་པའི་རྒྱུ་མཚན། དེ་རྟོགས་པའི་ཐབས་
ཁྱད་པར་ཅན་བླ་མེད་ལ་རག་ལས་པར་བསྟན་པ། སྣང་བ་གསུམ་དང་
རང་བཞིན་བརྒྱད་ཅུ་བཤད་པ། སྣང་བ་གསུམ་ལམ་དུ་བསྐྱེད་མ་བསྐྱེད་
ཀྱི་སྐྱོན་ཡོན་བཤད་པ། སེམས་དབེན་སྐྱེ་བའི་རིམ་པ་བཤད་པའོ། དང་
པོ་ནི། ཚེ་གཅིག་ཟུང་འཇུག་འགྲུབ་ལ་ཞེས་སོགས་ཕྱེད་དང་གསུམ་ལ། རྡོར་
བཟླས་མཐར་ཕྱིན་པའི་ཚེ་དེ་ལ་འབྲས་བུའི་ཟུང་འཇུག་ཐོབ་པར་འདོད་པས་
སེམས་ཀྱི་སྟེང་གི་ཀུན་རྫོབ་དང་དོན་དམ་པའི་བདེན་གཉིས་ཀྱི་གནས་ལུགས་
རྟོགས་དགོས་ཏེ། དེ་རྟོགས་པ་ལས་ཐབས་ཤེས་ཟུང་འབྲེལ་གྱིས་སྐུ་གཉིས་
བསྒྲུབ་དགོས་པའི་ཕྱིར། དེས་ན་སེམས་ཀྱི་ཀུན་རྫོབ་པའི་གནས་ལུགས་ཡོད་
དེ། སེམས་དེ་ཁ་དོག་དང་དབྱིབས་སུ་མེད་ཀྱང་ཡུལ་རིག་པ་དང་དེ་གང་
དུ་སོང་བ་དེར་ཚོར་བ་བདེ་སྡུག་ཀྱང་འགྲོ་བས་དེ་གཉིས་ཆགས་སྡང་གི་གཞིར་
སོང་བས་འཁོར་བའི་རྩ་བ་བྱེད། དེ་གཉིས་ལ་གཏོང་ལེན་གྱི་རྣལ་འབྱོར་
བྱས་པས་མྱང་འདས་ཀྱི་རྩ་བ་བྱེད་པའི་ཕྱིར། སེམས་ཀྱི་དོན་དམ་པའི་གནས་
ལུགས་ཡོད་དེ། སྐྱེ་གནས་སྣ་ཚོགས་སུ་སྐྱེས་ཀྱང་དེའི་ཆོས་ཉིད་འགྱུར་བ་
མེད་པ་ཚུར་མཐོང་གི་མངོན་སུམ་གྱི་ཡུལ་མ་ཡིན་པ་དེ་ཡིན་པའི་ཕྱིར། །

གཉིས་པ་དེ་རྟོགས་པ་བླ་མེད་ལ་རག་ལས་པ། ཕྲ་བ་གཉུག་མའི་སེམས་
ཞེས་སོགས་ཕྱེད་དང་ལྔ་ལ། དོན་འདི་ཉིད་རྣལ་འབྱོར་ཆེན་པོའི་རྒྱུད་ལ་
མ་ཞུགས་པར་བསྐལ་པར་སེམས་ཀྱི་ཡང་དག་པ་ཇི་ལྟ་བ་བཞིན་ཤེས་མི་ནུས་
གསུངས་པ་ནི། གཞིའི་ལྟ་བ་བསྒོམས་པས་མངོན་དུ་མི་འགྱུར་བའི་དོན་མིན་
ཏེ། མདོ་ལུགས་ཀྱི་ས་ཐོབ་ནས་དེ་མངོན་དུ་གྱུར་པའི་ཕྱིར། དེས་ན་སྐབས་
འདིར་སེམས་ཀྱི་ཆོས་ཉིད་རྟོགས་པའི་ཡུལ་ཅན་གྱི་གཙོ་བོ་ནི། ཤིན་ཏུ་ཕྲ་
བའི་རླུང་སེམས་ཀྱི་ཡ་གྱལ་གཉུག་མའི་སེམས་ཡིན་ལ་དེ་བདེ་བ་ཆེན་པོའི་
ཡེ་ཤེས་ཀྱི་ངོ་བོར་བསྐྱེད་དེ་དེས་སེམས་ཀྱི་ཆོས་ཉིད་མངོན་སུམ་དུ་རྟོགས་
པའི་ཡེ་ཤེས་སྐྱེ་བ་དེ་ཕྱི་ཕྱག་རྒྱའི་སྲོག་རྩོལ་ལས་ནང་ཐབས་ཀྱི་བདེ་ཆེན་འདྲེན་
པ་ལ་ལྟོས་པ་གང་ཞིག དེ་བླ་མེད་ཀྱི་ལམ་ལས་གཞན་ལ་མེད་པའི་ཕྱིར།
དེ་ཚེ་ཐུང་གཅིག་ལ་འཚང་རྒྱ་བའི་མྱུར་ཁྱད་འདི་ཁོ་ན་ཡིན་པའི་ཕྱིར། །
་གསུམ་པ་དང་གསུམ་དང་རང་བཞིན་བཤད་པ་ལ་གཉིས། སྣང་བ་
གསུམ་བཤད་པ་དང་། རང་བཞིན་བརྒྱད་ཅུ་བཤད་པའོ། དང་པོ་ལ་ཡང་
གཉིས། སྣང་བ་གསུམ་གྱི་མིང་གི་རྣམ་གྲངས་དང་། སྣང་བ་སོ་སོའི་མཚན་
ཉིད་བཤད་པའོ། དང་པོ་ནི། གཉུག་མ་འོད་གསལ་མངོན་དུ་འགྱུར་བ་
ལ། ཞེས་སོགས་བཅུ་གཉིས་ལ། དེ་ལ་སྣང་བ་གསུམ་གྱི་ཡེ་ཤེས་སྐྱེ་ཚུལ་

ཤེས་དགོས་ཏེ། ཀུན་རྟོག་གི་རླུང་དང་ཁྱད་པར་སྣང་བ་གསུམ་གྱི་རླུང་རིམ་
པར་ཐིམ་པ་ལས་སྟོང་པ་གསུམ་གྱི་མཐར་གཉུག་མ་འོད་གསལ་སྐྱེ་དགོས་
པའི་ཕྱིར། དེ་དག་གི་མིང་གི་རྣམ་གྲངས་ལ་གཉིས་ལས་མདོ་སྔགས་ཐུན་
མོང་གི་རྣམ་གྲངས་ཡོད་དེ། སྣང་བ་གསུམ་ལ་རིམ་པར་ཤེས་རབ་དང་ཐབས་
དང་དེ་དག་འདྲེས་པ་གསུམ་དང་། གཞན་དབང་ཡོངས་གྲུབ་ཀུན་བཏགས་
གསུམ་དང་། དུག་གསུམ་དང་། སེམས་ཡིད་རྣམ་ཤེས་གསུམ་ལ་སོགས་
པའི་མིང་གི་རྣམ་གྲངས་ཡོད་པའི་ཕྱིར། ཕྱི་མ་གསུམ་གྱི་མིང་བཏགས་པ་
ལ་དགོས་པ་ཡོད་དེ། གསུང་རབ་ལས་དེ་གསུམ་ཀུན་བྱང་གི་ཆོས་ཀྱི་རྩ་
བར་གསུངས་ལ། འདིར་ཀུན་བྱང་གི་རྩ་བ་སེམས་ཡིད་རྣམ་ཤེས་ཁྱད་པར་
བ་ཞིག་ཡོད་པ་གོ་བའི་ཆེད་དུ་ཡིན་པའི་ཕྱིར། ཁོ་ན་རེ། མདོ་ལས་སྣང་
གསུམ་ལ་མིང་དེ་ལྟར་བཏགས་པ་མེད་པས་མི་འཐད་དོ་ཞེ་ན་སྐྱོན་མེད་དེ།
དེ་མེད་ཀྱང་བླ་མེད་ལ་མིང་དེ་ལྟར་བཏགས་པ་ཡོད་པ་དང་། སྤྱིར་མིང་
དེ་རྣམས་གཉིས་ཀའི་ཐུན་མོང་བའི་ཆ་ནས་གསུངས་པའི་ཕྱིར། ཐུན་མོང་
མ་ཡིན་པའི་མིང་གི་རྣམ་གྲངས་ལ་སྣང་མཆེད་ཐོབ་གསུམ་ཞེས་བརྗོད་པའི་
རྒྱུ་མཚན་ཡོད་དེ། སྤྱིར་ཀུན་རྟོག་གི་རླུང་ཐིམ་པའི་སེམས་སྣང་བ་དང་།
སེམས་ཐིམ་པའི་སེམས་བྱུང་མཆེད་པ་དང་། སེམས་བྱུང་ཐིམ་པ་ཉེར་ཐོབ་
i

ཀྱི་སྣང་བ་ཡིན་ལ། དེ་གསུམ་ལ་རིམ་པར་སྟོན་གནམ་གཡའ་དག་ལ་ཟླ་
འོད་ཀྱིས་ཁྱབ་པ་ལྟ་བུའི་སྣང་བ་དཀར་ལམ་པ་དང་། དེ་ལས་ཆེས་གསལ་
བ་ཉི་འོད་ཀྱིས་ཁྱབ་པ་ལྟ་བུའི་མཆེད་པ་དམར་ལམ་པ་དང་། འོད་གསལ་
དང་ཉེ་ཞིང་ཡུལ་མི་གསལ་བར་ཐོབ་པའི་ཉེར་ཐོབ་ནག་ལམ་པ་ཞེས་མིང་
གིས་བཏགས་པའི་ཕྱིར། དེ་བཞིན་ཀུན་རྟོག་བཞོན་པའི་རླུང་དང་བཅས་
པས་སྟོང་བས་ན་སྟོང་པ། སྣང་བ་བཞོན་པའི་རླུང་དང་བཅས་པས་སྟོང་
བས་ན་ཤིན་ཏུ་སྟོང་པ། མཆེད་པ་བཞོན་པའི་རླུང་དང་བཅས་པས་སྟོང་བས་
ན་སྟོང་ཆེན་ཞེས་དང་། དེ་དག་རིམ་པར་ལམ་དུས་སུ་བདེ་སྟོང་གཉིས་ལས་
བདེ་བ་ཤས་ཆུང་བ་དང་། ཆེ་བ་དང་ཆ་སྙོམས་པར་འཇུག་པས་ན་ཆགས་
བྲལ་དང་ཆགས་པ་དང་ཆགས་པ་བར་མ་ཞེས་དང༌། སེམས་སེམས་བྱུང་
མ་རིག་པ་མིང་གི་རྣམ་གྲངས་སོགས་ཡོད་པའི་ཕྱིར།
གཉིས་པ་ལུགས་འབྱུང་ལྡོག་གི་མཚན་ཉིད་ལ། ལུགས་འབྱུང་སྟོང་
པ་གསུམ་པོ་ཞེས་སོགས་བཅུ་དྲུག་ལ། ལུགས་འབྱུང་སྟོང་པ་གསུམ་པོ་གང་
རུང་གང་ཞིག་རང་རྒྱུད་ཀུན་རྟོག་བཞོན་པའི་རླུང་དང་བཅས་པ་ཐིམ་པ་ལས་
བྱུང་ཞིང་། མཚན་མོའི་སྟོན་གནམ་གཡའ་དག་ལ་ཟླ་འོད་ཀྱིས་ཁྱབ་པ་ལྟ་
བུའི་སྟོང་སངས་ཀྱི་སྣང་བ་ལས་གཞན་པའི་གཉིས་སྣང་རགས་པ་འགག་པའི་

ཡིད་ཤེས་དེ་ལུགས་འབྱུང་གི་སྣང་བའི་མཚན་ཉིད་ཡིན་པའི་ཕྱིར། དེ་བཞིན་
དུ་མཆེད་ཐོབ་གཉིས་ལ་རིམ་པར་རང་རྒྱུ་སྣང་བ་བཞོན་པའི་རླུང་དང་བཅས་
པ་ཐིམ་པ་ལས་བྱུང་ཞིང་སྟོན་གནམ་གཡའ་དག་ལ་ཉི་འོད་ཀྱིས་ཁྱབ་པ་ལྟ་
བུའི་སྟོང་སངས་སོགས་དང་། རང་རྒྱུ་མཆེད་པ་བཞོན་པའི་རླུང་དང་བཅས་
པ་ཐིམ་པ་ལས་བྱུང་ཞིང་སྟོན་གནམ་གཡའ་དག་ལ་སྨུག་འཐུག་པོས་ཁྱབ་
པ་ལྟ་བུའི་སྟོང་སངས་ཀྱི་སྣང་བ་ལས་ཞེས་སྔར་ལྟར་འཇོག་པའི་ཕྱིར། ལུགས་
ལྡོག་སྟོང་པ་གསུམ་པོ་གང་རུང་གང་ཞིག རང་རྒྱུ་འོད་གསལ་བཞོན་པའི་
རླུང་དང་བཅས་པ་ཐིམ་པ་ལ་སོགས་ལྷག་མ་སྔར་ལྟར་སྦྱར་ནས་ཉེར་ཐོབ་
དང༌། རང་རྒྱུ་ཉེར་ཐོབ་བཞོན་པའི་རླུང་དང་བཅས་པ་ཐིམ་པ་སོགས་ཀྱིས་
མཆེད་པ་དང་། རང་རྒྱུ་མཆེད་པ་བཞོན་པའི་རླུང་དང་བཅས་པ་སོགས་
སྔར་ལྟར་གྱིས་ལུགས་ལྡོག་གི་སྣང་བའི་མཚན་ཉིད་གསུམ་འཇོག་ཚུལ་ཤེས་
སླ་བའི་ཕྱིར། ས་རྡུལ་ལངས་པ་ཆར་གྱིས་མནན་པ་དང་སྤྲིན་བྲལ་གཉིས་
ཚོགས་སྟོན་དུས་སུ་མང་བས་སྟོན་གནམ་དཔེར་བཞག་པ་དང་། རླུང་སྔ་
མ་ཕྱི་མར་ཐིམ་པ་ཡང་སྔ་མའི་ནུས་པ་བསྡུས་ནས་ཕྱི་མའི་ནུས་པར་འཕོས་
པ་ལ་གསལ་སྒྲོན་ལས་སོ། སྣང་གསུམ་འཆར་ཚུལ་གྱི་ཁྱད་པར་ཡོད་དེ།
གཞི་ལ་འཆི་དུས་སུ་དངོས་དང༌། གཉིད་ཀྱི་དུས་སུ་སྣ་བུག་གི་རྒྱུ་བ་མི་ལྡོག་

པར་ཆ་འདྲ་དང་། སེམས་དབེན་མཐར་ཐུག་གི་དུས་སུ་དབུ་མར་རླུང་བཙུད་
པ་ལས་མཚན་ཉིད་པ་དང་། དེའི་སྔོན་དུ་རྗེས་མཐུན་པ་ལས་མི་འཆར་བའི་
ཕྱིར། སྐབས་འདིར་སྟོང་པ་གསུམ་གྱི་ངོ་བོ་མཚན་ཉིད་སོགས་རྒྱས་པར་
འཆད་ཀྱང་། ཁྱབ་མི་ཆེ་སྟེ་སྟོང་པ་གསུམ་སེམས་དབེན་གྱི་སྔོན་དང་། སྒྱུ་
ལུས་ནས་འོད་གསལ་གྱི་བར་དང་། དེའི་ལུགས་ལྡོག་གི་སྐབས་དང་སློབ་
པའི་ཟུང་འཇུག་ནས་མི་སློབ་པའི་ཟུང་འཇུག་མ་ཐོབ་པའི་བར་དུ་ཡོད་པའི་
ཕྱིར། འདི་དག་གི་རྣམ་བཞག་རྒྱས་པ་གསལ་སྒྲོན་ལས་ཤེས་དགོས་ལ། དོན་
བསྡུ་ན་སྣང་བ་གསུམ་ལ་མིང་དེ་དག་གི་སྒྲ་འཇུག་པའི་རྒྱུ་མཚན་རེ་ཡོད་པས་
ཡིན་གྱི། མིང་དེ་དག་སྣང་གསུམ་དུ་སྟོན་པ་མིན་ནོ་ཞེས་གསལ་སྒྲོན་ལས་སོ།
གཉིས་པ་རང་བཞིན་བརྒྱད་ཅུ་བཤད་པ་ལ་བཞི། སྣང་བའི་རང་བཞིན་
རྟོག་པ་སོ་གསུམ། མཆེད་པའི་རང་བཞིན་རྟོག་པ་བཞི་བཅུ། ཉེར་ཐོབ་
ཀྱི་རང་བཞིན་རྟོག་པ་བདུན། དེ་དག་སོ་སོས་སྣང་གསུམ་མཚོན་ཚུལ་བཤད་
པའོ། དང་པོ་ནི། རང་བཞིན་རྟོག་པ་སོ་གསུམ་བཞི་བཅུ་བདུན། ཞེས་
སོགས་བཅུ་བཞི་ལ། ཆགས་བྲལ་ཏེ་རང་ཡུལ་མི་འདོད་པའི་རྣམ་པ་ཅན་
གྱི་རྟོག་པ་ཆེ་འབྲིང་ཆུང་གསུམ་དང་། ཡིད་འགྲོ་ནི་ཕྱིའི་ཡུལ་ལ་ཕར་འགྲོ་
བ་དང་། འོང་བ་ནི་ནང་གི་ཡུལ་ལ་ཚུར་འོང་བ་དང་། འདི་འགོས་ལུགས་

པ་རྣམས་སྤྱི་ལ་སྦྱར་བར་བཞེད་དོ། ཡིད་དུ་འོང་བ་དང་བྲལ་བའི་མྱ་ངན་
གྱི་སེམས་བྱུང་ལ་ཆེ་འབྲིང་ཆུང་གསུམ་དང་། སེམས་ཞི་བ་དང་རྒོད་པའི་
སྐབས་ཀྱི་སེམས་བྱུང་དང་། ཡིད་དུ་མི་འོང་བ་ལ་སྐྲག་པའི་སེམས་ཆེ་འབྲིང་
ཆུང་གསུམ་དང་། སྲིད་པའི་ཡུལ་ལ་ཞེན་པའི་སེམས་ལ་ཚེ་འབྲིང་ཆུང་གསུམ་
དང་། འདོད་ཡོན་ལེན་འདོད་དང་འཛིན་འདོད་ཀྱི་སེམས་བྱུང་། དགེ་
བ་ལ་ཡིད་གཉིས་ཟ་བའི་སེམས་བྱུང་མི་དགེ་བ་དང་། ཟས་འདོད་པ་དང་
སྐོམི་འདོད་པའི་སེམས་བྱུང་གཉིས་དང་། ཚོར་བ་བདེ་སྡུག་བཏང་སྙོམས་
གསུམ་ནི་ཆེ་འབྲིང་ཆུང་གསུམ་དང་། རིག་པ་དབང་པོ་རིག་བྱ་དང་རིག་
བྱེད་གསུམ་ལ་སེམས་བྱུང་གསུམ་དང་། རིག་མི་རིག་སོ་སོར་རྟོག་པའི་
སེམས་བྱུང་དང་། ངོ་ཚ་ཤེས་པ་དང་། སྡུག་བསྔལ་དང་བྲལ་འདོད་ཀྱི་
སྙིང་རྗེ་དང་། དམིགས་བྱ་སྲུང་བའི་བརྩེ་བ་དང་། ཡུལ་སྡུག་པ་དང་འཕྲད་
འདོད་དང་། དོགས་པ་ནི་ཡིད་འཕྲོགས་པ་དང་ཡོ་བྱད་བསགས་འདོད་དང་།
གཞན་ནོར་ལ་ཕྲག་དོག་དང་སོ་གསུམ་ཡོད་པའི་ཕྱིར།
གཉིས་པ་ནི། མ་ཐོབ་ཡུལ་ལ་ཞེས་སོགས་ཕྱེད་དང་བཅོ་ལྔ་ལ། མཆེད་
པའི་རང་བཞིན་རྟོག་པ་བཞི་བཅུ་ཡོད་དེ། མ་ཐོབ་པའི་ཡུལ་ལ་ཆགས་པ་
དང་། ཐོབ་པའི་ཡུལ་ལ་ཞེན་པ་དང་། ཡིད་དུ་འོང་བ་ལ་དགའ་བ་ཆེ་འབྲིང་

ཆུང་གསུམ་དང་། དོན་འགྲུབ་པ་ལ་ཡི་རངེས་པའི་སེམས་བྱུང་དང་། དེ་
ཡང་མྱོང་བའི་སེམས་བྱུང་མགུ་བ་དང་། སྔར་མེད་པའི་དོན་མཐོང་བའི་
ངོ་མཚར་བའི་སེམས་བྱུང་དང་། ཡུལ་ལ་གཡེང་བའི་རྒོད་པའི་སེམས་བྱུང་
དང་། ཡུལ་དེས་ཚིམ་ཞིང་ངོམས་པ་དང་། འཁྱུད་པ་དང་འོ་བྱེད་པ་དང་
འཇིབ་པ་རྣམས་འདོད་པའི་སེམས་དང་། མི་འགྱུར་བ་བརྟན་པའི་རྣམ་པ་
ཅན་གྱི་རྟོག་པ་དང་། དགེ་བ་ལ་བརྩོན་པའི་རྟོག་པ་དང་། ང་རྒྱལ་དང་།
བྱ་བ་རྫོགས་པར་བྱེད་འདོད་པའི་རྟོག་པ་དང་། གཞན་ནོར་འཕྲོག་འདོད་
དམ་དབྲོག་འདོད་དང་། སྟོབས་ཏེ་གཞན་གྱི་དཔུང་འཇོམས་འདོད་པའི་
སེམས་བྱང་དང་། སྤྲོ་བ་དང་། ལྷན་ཅིག་ནི་ཚམ་ཚོམ་མེད་པར་དྲེགས་
པས་མི་དགེ་བར་སྤྱོད་འདོད་པ་ལ་ཆེ་འབྲིང་ཆུང་གསུམ་དང་། དྲེགས་པ་
ནི་རྒྱུ་མེད་པར་དམ་པ་རྣམས་ལ་རྩོད་འདོད་དང་། ཡིད་དུ་འོང་བ་ལ་རྩེ་
འདོད་པའི་སྒེག་པ་དང་། ཞེ་འགྲས་ནི་ཁོན་འཛིན་དང་། དགེ་བའི་བྱ་བ་
ལ་རྩོལ་འདོད་དང་། ཚིག་གསལ་ནི་གཞན་གྱིས་གོ་འདོད་དང་། བདེན་
པ་ནི་དྲང་པོར་སྨྲ་འདོད་དང་། མི་བདེན་པ་ནི་འདུ་ཤེས་བསྒྱུར་ཏེ་སྨྲ་འདོད་
དང་། ཡི་དམ་ངེས་པར་བརྟན་པའི་ཤེས་པ་དང་། ཡུལ་མི་ལེན་པ་ནི་འཛིན་
པར་མི་འདོད་པ་དང་། སྦྱིན་པ་གཏོང་འདོད་དང་། ལེ་ལོ་ཅན་སྐུལ་འདོང་

དང་། དཔའོ་བ་ནི་ཉོན་མོངས་སོགས་དགྲ་ལས་རྒྱལ་འདོད་དང་། ངོ་ཚ་མེད་
པ་མི་དགེ་བ་བྱེད་འདོད་དང་། སྒྱུ་ནི་བླུ་འདོད་དང་། གདུག་པ་ནི་ལྟ་ངན་ལས་
བྱུང་བའི་སེམས་དང་། མི་བསྲུན་པ་ནི་གཞན་ལ་མཐོ་འཚམས་པ་དང་། གྱི་
གྱུ་ནི་མི་དྲང་བའི་རྟོག་པ་སྟེ་བཞི་བཅུ་ཡོད་པའི་ཕྱིར། །
གསུམ་པ་ཉེར་ཐོབ་ཀྱི་རང་བཞིན་རྟོག་པ་བདུན་ནི། དེ་བཞིན་དུ།
ཞེས་སོགས་ཕྱེད་དང་ལྔ་ལ། ཡུལ་འདོད་མི་འདོད་བར་མའི་རྣམ་པ་ཅན་
དང་། བརྗེད་ངས་ཀྱི་སེམས་བྱུང་དང་། སྨིག་རྒྱུ་ཆུར་འཛིན་གྱི་འཁྲུལ་
ཤེས་སེམས་བྱུང་དང་། སྨྲ་མི་འདོད་པའི་སེམས་བྱུང་དང་། ཡིད་སུན་
པའི་སྐྱོ་བ་དང་། ལེ་ལོ་དང་། ཐེ་ཚོམ་དང་བདུན་ཡོད་པའི་ཕྱིར། །
བཞི་པ་དེ་དག་སོ་སོའི་ངོ་བོ་སྐྱེ་ཚུལ་སྣང་གསུམ་མཚོན་ཚུལ་ནི། དེ་
 དག་ཀྱང་ཞེས་སོགས་ཕྱེད་དང་བཅུ་བདུན་ལ། རྟོག་པ་ཚན་པ་གསུམ་པོ་
ཀུན་བྱང་གང་ཡང་མ་ཡིན་ཏེ། དེ་དག་ལ་དགེ་མི་དགེ་ལུང་མ་བསྟན་ཅི་
རིགས་ཡོད་པའི་ཕྱིར། དེ་དག་སྐྱེ་ཚུལ་དང་ཐིམ་ཚུལ་ཡོད་དེ། ཤེས་པ་
རྣམས་སྐྱེ་ཚེ་ཕྲ་བ་ནས་ཇེ་རགས་སུ་འགྲོ་དགོས་པས་སྣང་གསུམ་གྱི་རྗེས་དང་།
ཐིམ་ཚེ་རགས་པ་ནས་ཇེ་ཕྲར་འགྲོ་དགོས་པས་སྣང་གསུམ་གྱི་སྔོན་དུ་ཐིམ་
དགོས་པའི་ཕྱིར། ས་མཚམས་སློབ་མཐའི་འོད་གསལ་སྔ་ལོགས་ཀྱི་བར་

དུ་ཡོད་དོ། སྟོང་པ་བཞི་དང་ཀུན་རྟོག་རྣམས་སྐྱེ་རིམ་དང་ཐིམ་རིམ་བཤད་
པའི་དགོས་པ་ནི་གསལ་སྒྲོན་ལས། གཞི་ལ་ཀུན་རྟོག་གི་རླུང་ཐིམ་མ་ཐིམ་
གཉིས་ལས་ཕྱི་མ་ནི་ཀུན་རྟོག་གི་རླུང་གཡོ་བའི་དུས་དང་། སྔ་མ་ལ་སྣང་
གསུམ་གྱི་རླུང་ཐིམ་མ་ཐིམ་གཉིས་ལས་ཕྱི་མ་ནི་སྟོང་པ་གསུམ་གྱི་དུས་དང་།
སྔ་མ་ནི་འོད་གསལ་འཆར་བའི་དུས་དང་། དེ་ལས་སྒྱུ་མའི་སྐུ་འགྲུབ་པ་
ཤེས་པའི་ཆེད་དུ་ཡིན་པའི་ཕྱིར་ཞེས་གསུངས་སོ། རང་བཞིན་བརྒྱད་ཅུའི་
རྟོག་པ་ཚན་པ་གསུམ་པོ་དེ་ལ་སྣང་གསུམ་གྱི་མཚན་ཉིད་ཅེས་བརྗོད་པའི་རྒྱུ་
མཚན་ཡོད་དེ། བྱ་རོག་གིས་ཁོང་བཟང་མཚོན་པ་ལྟར་ངོ་བོ་ཐ་དད་པའི་
སྒོ་ནས་མཚོན་པ་ཡིན་གྱི། ངོ་བོ་གཅིག་པའི་སྒོ་ནས་མ་ཡིན་པའི་ཕྱིར། གང་
ལ་མཚོན་ན་ལམ་སྒོམ་སྟོབས་ཀྱིས་སྣང་གསུམ་འདྲེན་ནུས་པའི་རྣལ་འབྱོར་
པས་དེ་གསུམ་མངོན་གྱུར་ཏུ་ངེས་ནུས་པས་རྟགས་ཀྱིས་དཔོག་མི་དགོས། ཐ་
མལ་པས་འཆི་དུས་སུ་སྣང་གསུམ་འོད་གསལ་དང་བཅས་པ་ཉམས་སུ་མྱོང་
ཡང་ངེས་པ་འདྲེན་མི་ནུས། དེས་ན་སྣང་བ་གསུམ་གྱི་ངོ་བོ་མངོན་སུམ་ངེས་
ནུས་པའི་ལམ་དུ་མ་སླེབས་པའི་གང་ཟག་ལ་མཚོན་དགོས་པ་ཡིན་པའི་ཕྱིར།
མཚོན་ཚུལ་ཡོད་དེ། རང་བཞིན་གྱི་རྟོག་པ་སོ་གསུམ་དང་། བཞི་བཅུ་
དང་། བདུན་པོ་ལས་དང་པོ་རླུང་གི་གཡོ་བ་ཆེ་བ་དང་། གཉིས་པ་ཆེ་ཆུང་

བར་མ་དང་། གསུམ་པ་རླུང་གི་གཡོ་བ་ཆུང་བའི་རྟགས་ལས་དེ་རྣམས་རང་
རང་སྐྱེད་བྱེད་ཀྱི་སྣང་བ་གསུམ་གྱི་རླུང་ལ་ཆེ་ཆུང་བར་མ་གསུམ་དུ་ཡོད་
པའི་ལག་རྗེས་ཡིན་པར་དཔོག་ནུས་པའི་ཕྱིར་ཏེ། རྒྱུ་ཚོགས་པ་ལས་འབྲས་
སྐྱེས་པ། །རྗེས་སུ་དཔོག་པ་གང་ཡིན་པ། ཞེས་གསུངས་པའི་ཕྱིར། དེ་
བཞིན་དུ་ལུགས་ལྡོག་གི་རྟོག་པ་ཚན་པ་གསུམ་པོ་དེ་ལུགས་ལྡོག་གི་སྣང་བ་
གསུམ་གྱི་འབྲས་བུ་མཚུངས་པ་ལ། རང་རང་གིས་ལག་རྗེས་མི་འདྲ་བ་
འཇོག་པ་གོང་བཞིན་ཏེ། ལུགས་ལྡོག་གི་ཉེར་ཐོབ་ཀྱི་རྟོག་པ་བདུན་རླུང་གི་
གཡོ་བ་ཤས་ཆུང་བ་ནི། དེ་སྐྱེད་བྱེད་ཉེར་ཐོབ་ཀྱི་རླུང་གི་གཡོ་བ་ཤས་ཆུང་
བའི་ལག་རྗེས་ཡིན་པས་དེ་བདུན་ཉེར་ཐོབ་ཀྱི་འབྲས་བུར་བཞག་ལ། དེས་
གཞན་གཉིས་ལ་ཡང་འདྲ་སྟེ་ཞེས་གསལ་སྒྲོན་ལས་གསུངས་པའི་ཕྱིར།
 བཞི་པ་སྣང་བ་གསུམ་ལམ་དུ་བསྐྱེད་མ་བསྐྱེད་ཀྱི་སྐྱོན་ཡོན་ནི། སྣང་
གསུམ་ཐབས་མཁས་ཞེས་སོགས་དྲུག་ལ། སྣང་གསུམ་ཐབས་མཁས་ཀྱི་
ལམ་གྱིས་མ་ཟིན་པའི་སྐྱོན་ཡོད་དེ། དེ་མ་ཟིན་པ་ལས་རང་བཞིན་གྱི་རྟོག་
པ་དང་། དེ་ལས་འཇིག་ལྟ་སོགས་ཉོན་མོངས་གཞན་སྐྱེ། དེ་ལས་ལས་
སྣ་ཚོགས་བསགས་པ་ལས་འཁོར་བར་སྡུག་བསྔལ་བའི་ཕྱིར། སྣང་གསུམ་
ལམ་གྱི་ངོ་བོར་བསྐྱེད་པ་ལ་ཡོན་ཏན་ཡོད་དེ། དེ་ལས་དཔེ་དོན་གྱི་འོད་གསལ་

འཆར་ལ་འོད་གསལ་གྱི་ཆོས་སྐུ་དང་། དེའི་རླུང་ལས་གཟུགས་སྐུ་འགྲུབ་
པའི་ཕྱིར། རིམ་ལྔ་གསལ་སྒྲོན་ལས་བདག་འཛིན་འཁོར་བར་འཁོར་བྱེད་
དང་ཤེས་སྒྲིབ་ཀྱི་བག་ཆགས་འཇོག་བྱེད་དུ་ཤེས་ནས་དེའི་ཡུལ་སུན་ཕྱུང་
བའི་བདག་མེད་ཀྱི་ལྟ་བ་ཕུ་ཐག་ཆོད་པ་དང་། དེ་བདེ་བ་ཆེན་པོའི་ངོ་བོར་
མ་བསྐྱེད་ན་ཡེ་ཤེས་ཆོས་སྐུའི་ཐུན་མོང་མ་ཡིན་པའི་རྒྱུ་མ་ཚང་བར་མཐོང་
ནས་ཀུན་རྟོག་གཡོ་བའི་རླུང་ཐིམ་པར་བྱས་པ་ལས་བདེ་བ་བསྐྱེད། བདེ་བ་
དེ་ཡང་རླུང་འཆི་རིམ་བཞིན་དུ་ཐིམ་པ་ལས་བྱུང་བའི་སྟོང་བཞིའི་ངོ་བོར་
མ་བསྐྱེད་ན་ལོངས་སྐུའི་ཐུན་མོང་མ་ཡིན་པའི་རྒྱུ་བར་དོ་བཞིན་སྒྲུབ་པའི་སྐྱ་
མའི་སྐུ་མི་ཚང་བར་མཐོང་ནས། དེ་འདྲ་བའི་རིམ་པས་སེམས་དབེན་གྱི་
རྟོགས་པ་བསྐྱེད་པར་བྱེད་པ་ཡིན་ནོ་ཞེས་ཐུགས་ཀྱི་བཅུད་ཕྱུང་བ་ཡིན་ནོ།
ལྔ་པ་སེམས་དབེན་སྐྱེ་བའི་རིམ་པ་ལ་གཉིས། ཐོག་མར་སེམས་དབེན་
སྐྱེ་བའི་རིམ་པ་དང་། སེམས་དབེན་མཐར་ཐུག་སྐྱེད་པའི་ཕྱི་ནང་གི་ཟབ་
བསྟན་པའོ། དང་པོ་ནི། སྙིང་གའི་རྩ་མདུད་རྡོར་བཟླས་ཀྱིས་གྲོལ་ནས།
སོགས་གསུམ་ལ། རྡོར་བཟླས་ཀྱིས་སྙིང་གའི་རྩ་མདུད་ལྷག་མེད་དུ་གྲོལ་
ནས་རྩ་བའི་རླུང་བཞི་མི་ཤིགས་པའི་ཐིག་ལེ་ལ་སྡུད་ནུས་པའི་མཚམས་ནས་
སེམས་དབེན་གྱི་རྟོགས་པ་ཐོག་མར་འདྲེན་པ་ཡིན་ཏེ། རིམ་ལྔ་ལས། རྡོ་

རྗེ་བཟློས་གནས་རྣལ་འབྱོར་པས། །སེམས་ལ་དམིགས་པ་ཐོབ་པར་འགྱུར། །
ཞེས་གསུངས་པའི་ཕྱིར། འདི་ལ་གསལ་སྒྲོན་ལས་སྙིང་གར་མི་ཤིགས་པའི་
གནད་ལེགས་པར་ཤེས་ནས་རིང་དུ་བསྒོམས་པ་ལས་སྟོང་པ་བཞིའི་ཡེ་ཤེས་
ཐོག་མར་སྐྱེས་པ་སེམས་དབེན་རྗེས་མཐུན་པ་ཡིན་པས་མིང་འདོགས་རུང་
ཡང་མཚན་ཉིད་པ་མིན་ནོ་ཞེས་སོ།
གཉིས་པ་ནི། ནང་རྐྱེན་ཁྱབ་བྱེད་ལ་དམིགས་ཞེས་སོགས་ཉེར་དྲུག་
ལ། སེམས་དབེན་མཐར་ཐུག་གི་རྟོགས་པ་འདྲེན་པ་ལ་ནང་གི་རྐྱེན་ཡོད་
དེ། ཁྱབ་བྱེད་ཀྱི་རླུང་ལ་དམིགས་པའི་རྡོར་བཟླས་དང་རིལ་འཛིན་དང་རྗེས་
གཞིག་གི་སྡུད་རིམ་གྱི་རྣལ་འབྱོར་སྒོམ་དགོས་པའི་ཕྱིར། ཕྱིའི་རྐྱེན་ཡོད་
དེ། རྟོགས་པ་དེ་འདྲེན་པ་ལ་ལས་རྒྱ་དང་སྦྱོར་བ་ངེས་པར་དགོས་པ་རྗེས་
སུ་འགྲོ་ལྡོག་གི་སྒོ་ནས་ཡེ་ཤེས་རྡོ་རྗེ་ཀུན་བཏུས་ལས་གསུངས་པའི་ཕྱིར། འོ་
ན་དབང་དང་བསྐྱེད་རིམ་དང་ལུས་དབེན་གྱི་སྐབས་སུ་ལས་རྒྱ་བསྟེན་ཟིན་
པས་འདིར་མི་དགོས་ཤེ་ན་སྐྱོན་མེད་དེ། དེ་དང་འདི་དགོས་པ་དང་བསྟེན་
ཚུལ་མི་འདྲ་བའི་ཕྱིར་ཏེ། སྔ་མ་སྤྱི་བོ་ནས་གསང་གནས་ཀྱི་བར་ལུགས་
འབྱུང་ལྡོག་གི་དགའ་བཞི་འདྲེན་པའི་ཆེད་དུ་ཡིན་ལ། འདི་འཆི་རིམ་བཞིན་
དུ་སྙིང་གར་སེམས་དབེན་གྱི་སྟོང་པ་བཞི་དགའ་བཞིའི་ངོ་བོར་འདྲེན་པའི་

ཆེད་དུ་ཡིན་པའི་ཕྱིར། འདྲེན་ཚུལ་མི་འདྲ་སྟེ། འདིར་ལྷན་སྐྱེས་ཀྱི་བདེ་
བ་མཚོན་ཆེད་ལན་གཅིག་ཙམ་ལས་ཕྱིས་ཡེ་རྒྱ་དང་འབྲེལ་བའི་སྤྲོས་མེད་
ཀྱི་སྤྱོད་པས་རྟོགས་པ་མཐར་ཐུག་འདྲེན་ནུས་པའི་ཕྱིར། སེམས་དབེན་གྱི་
སྐབས་འདིར་རླུང་དང་བྱང་སེམས་སྟོད་སྨད་ནས་བསྡུས་པའི་ལུགས་འབྱུང་
གི་དགའ་བཞི་ལས་གཞན་དུ་འོད་གསལ་གྱི་ངོ་བོར་གྱུར་པའི་ལུགས་ལྡོག་གི་
དགའ་བཞི་མི་འཇོག་སྟེ། དེ་དག་གིས་རླུང་ཐིམ་པ་ལ་གེགས་བྱེད་པའི་ཕྱིར་
ཏེ། དེས་བྱང་སེམས་སྙིང་ག་ནས་གྱེས་པའི་རིམ་པས་རླུང་གཡོ་བར་འགྱུར་
བའི་ཕྱིར། ཕྱག་རྒྱ་ལ་ལས་རྒྱ་དང་ཡེ་རྒྱ་གཉིས་ལས་དང་པོ་ལ་ཡོན་ཏན་
གྱི་སྒོ་ནས་པདྨ་ཅན་སོགས་བཞི་དང་། ངོ་བོའི་སྒོ་ནས་ལྷན་སྐྱེས་མ། ཞིང་
སྐྱེས་མ། སྔགས་སྐྱེས་མ་དང་གསུམ་རིམ་པར་ཟུང་འཇུག་གི་རྟོགས་པ་ལུ་
གནས་པ་དང་། དབེན་གསུམ་སྒྱུ་ལུས་ཅི་རིགས་ལ་གནས་པ་དང་། བསྐྱེད་
རིམ་གྱི་རྟོགས་པ་ལ་གནས་པའི་ཕྱག་རྒྱ་མར་འཇོག་པའི་ཕྱིར། དེ་ལྟར་ཕྱི་
ནང་གི་རྐྱེན་ལ་བརྟེན་ནས་སྟོང་པ་གསུམ་གྱི་ཡེ་ཤེས་བདེ་བ་ཆེན་པོའི་ངོ་བོར་
བསྐྱེད་ནས་སྣང་བ་གསུམ་གྱི་དུས་སུ་སྣང་ངོར་དཀར་དམར་ནག་པའི་སྣང་
བ་འབྱུང་ཡང་། ངེས་ངོར་དེ་དག་བཀག་ནས་སྟོང་ཉིད་འཛིན་སྟངས་ཀྱི་
ཡུལ་དུ་བྱས་ཏེ་རྩེ་གཅིག་ཏུ་སྒོམ་པར་བྱེད་པ་ཡིན་ནོ། དེ་ལྟ་བུའི་སྟོང་པ་

གསུམ་དང་ཁྱད་པར་ཉེར་ཐོབ་ཀྱི་སྐབས་སུ་དྲན་མེད་དམ་དྲན་པ་ཉམས་ཕུལ་
ཅི་ཙམ་ཆེ་བ་བཞིན་འོད་གསལ་དྭངས་ཤིང་འཐུག་ལ་ཡུན་རིང་པོར་འདྲེན་
པ་ཡིན་ནོ། སྐབས་འདིར་འོད་གསལ་རིམ་པ་བཞི་པར་འཆད་འདོད་ནས་
དབེན་གསུམ་ལ་ཉེར་ཐོབ་ཀྱི་རྗེས་སུ་དཔེའི་འོད་གསལ་མི་འབྱུང་བ་མིན་
ཡང་འོད་གསལ་རྣམས་ཉེར་ཐོབ་ཏུ་བསྡུས་ནས་སྟོང་པ་གསུམ་དུ་གཏན་
ལ་འབེབས་པ་ཡིན་ཏེ། གསལ་སྒྲོན་ལས་སྐབས་འདིར་སྟོང་གསུམ་གྱི་
ཡེ་ཤེས་སྐྱེ་ཚུལ་བསྟན་ནས་བཞི་པ་འོད་གསལ་མི་སྟོན་པ་ནི་སྒྱུ་ལུས་མན་
ཆད་དུ་དོན་གྱི་འོད་གསལ་མི་སྐྱེ་བ་ལ་དགོངས་པ་ཡིན་གྱི། དཔེའི་འོད་
གསལ་མི་སྐྱེ་བ་མིན་ནོ་ཞེས་གསུངས་སོ། སེམས་དེ་གང་ལས་དབེན་པ་
ཡིན་ཞེ་ན། སྣང་བའི་ཡེ་ཤེས་གསུམ་གྱིས་བདེ་སྟོང་སྦྱོར་བ་ནི་དབེན་གཞིའི་
སེམས་ཡིན་ལ། དེ་མཚན་འཛིན་ལས་མ་ལོག་པ་དང་། བདེ་བ་ཆེན་པོའི་
ངོ་བོར་མ་སོང་བ་ལས་ལོག་པ་ནི་དབེན་པའི་དོན་ཡིན་པའི་ཕྱིར།
སྨྲས་པ། ཉི་ཟླའི་ལམ་ནས་ཀུན་རྟོག་གཡོ་བའི་རླུང་། །གདོང་གི་སྣ་རྩེའི་
སྒྲ་གཅན་གྱིས་ཟོས་ཏེ། །དབྱིངས་སུ་ཐིམ་ལས་སེམས་དམིགས་བདེ་བའི་ཁམས།།
དམིགས་མེད་སྙིང་རྗེ་ཡིད་དང་དབྱེར་མེད་བསྡེབས། ཞེས་བྱའོ། །

གཉིས་པ་བདེན་པ་གཉིས་ཀྱི་རྫོགས་རིམ་ལ་བསླབ་ཚུལ་ལ་གཉིས།
བདེན་གཉིས་མོ་སོའི་རྫོགས་རིམ་ལ་བསླབ་ཚུལ་དང་། བདེན་གཉིས་དབྱེར་
མེད་ཀྱི་རྫོགས་རིམ་ལ་བསླབ་ཚུལ་ལོ། །དང་པོ་ལ་གཉིས། ཀུན་རྫོབ་
སྒྱུ་མའི་རྫོགས་རིམ་ལ་བསླབ་ཚུལ་དང་། དོན་དམ་འོད་གསལ་གྱི་རྫོགས་
རིམ་ལ་བསླབ་ཚུལ་ལོ། དང་པོ་ལ་གཉིས། སྒྱུ་ལུས་ཀྱི་གདམས་པ་དངོས་
དང་། དེ་དང་འབྲེལ་བའི་གདམས་པའོ། དང་པོ་ལ་གཉིས། ཉན་པ་པོ་
ཅི་འདྲ་བ་ཞིག་གིས་ཇི་ལྟར་བྱ་བ་དང་། འཆད་པ་པོས་བཤད་པའི་རིམ་
པའོ། དང་པོ་ནི། བདེན་གཉིས་སོ་སོ་བ་དང་ཞེས་སོགས་བདུན་ལ། ཀུན་
རྫོབ་སྒྱུ་ལུས་ཀྱི་གདམས་པ་ཉན་པ་པོའི་ཡོན་ཏན་གྱི་ཁྱད་པར་ཡོད་དེ། བསྐྱེད་
རིམ་མཐར་ཕྱིན་པ། སྐུ་གསུང་ཐུགས་རྡོ་རྗེའི་རྣལ་འབྱོར་མའི་དབེན་གསུམ་
ཉམས་འོག་ཏུ་ཚུད་པ། རྒྱུད་སྡེ་བཞི་ལ་སྦྱངས་པའི་ཤེས་རབ་དང་ལྡན་པ་
བདེན་གཉིས་སོ་སོ་བ་དང་དབྱེར་མེད་ཀྱི་རྫོགས་རིམ་ལ་མོས་པ་བརྟན་པོ་དང་
ལྡན་པ་སོགས་ཁྱད་པར་གྱི་ཆོས་དང་ལྡན་པ་ཞིག་དགོས་པའི་ཕྱིར། དེས་
གདམས་པ་ཞུ་བ་ལ་ཇི་ལྟར་བྱ་བ་ཡོད་དེ། རྡོ་རྗེ་སློབ་དཔོན་ལ་ཕྱི་ནང་གསང་
བའི་མཆོད་པ་ཕུལ་ནས། ཁོང་སྟོང་ཁྱེད་ཀྱི་སྐུ་ལ་མེད། ཅེས་སོགས་ཀྱིས་
བསྟོད། ཀུན་མཁྱེན་ཡེ་ཤེས་སོགས་ཀྱིས་གསོལ་བ་བཏབ་ནས་གདམས་པ་

འདྲི་བ་དང་དེ་ལ་བླ་མས་ཕྱག་ལེན་བཞིན་འཆད་པ་ཡིན་པའི་ཕྱིར།
གཉིས་པ་ལ་གཉིས། སྒྱུ་ལུས་སྒྲུབ་ཚུལ་བླ་མའི་ཞལ་ནས་རྟོགས་དགོས་
པར་བསྟན་པ་དང་། སྒྱུ་ལུས་སྒྲུབ་པའི་རིམ་པའོ། དང་པོ་ནི། བསྐྱེད་
རིམ་ལུས་དབེན་ཞེས་སོགས་བཅུ་ལ། སྒྱུ་ལུས་སྒྲུབ་ཚུལ་གྱི་ཁྱད་པར་བླ་
མའི་ཞལ་ནས་རྟོགས་དགོས་ཏེ། དེ་ཉིད་བླ་མ་བརྒྱུད་པའི་མན་ངག་ལས་
འོང་བ་དང༌། དེ་བླ་མས་སྣོད་རུང་གི་གདུལ་བྱ་ལ་བཤད་པ་དང་། དབེན་
གསུམ་མན་ཆད་ཀྱི་མངོན་སུམ་གྱི་ཡུལ་མ་ཡིན་པ་དང་། མདོ་རང་ལམ་
གྱིས་མངོན་དུ་བྱེད་མི་ནུས་པའི་ཁྱད་པར་དང་ལྡན་པའི་ཕྱིར། རྒྱུ་མཚན་
གསུམ་པ་དེར་ཐལ། བསྐྱེད་རིམ་དང་ལུས་དབེན་པའི་ལྷའི་སྐུ་དེ་མོས་པ་
ཡིད་བྱེད་ཙམ་དང་། ངག་དབེན་གྱིས་རླུང་རྣམས་ལས་སུ་རུང་བར་བྱས་
པ་ཙམ་དང་། སེམས་དབེན་ལ་རང་བཞིན་བརྒྱད་ཅུའི་རྟོག་པས་སྟོང་བའི་
སྣང་བ་ཙམ་ལས་མེད་པའི་ཕྱིར། དང་པོ་དེར་ཐལ། མོས་པ་ཡིད་བྱེད་
ཀྱི་ལྷ་དེ་དག་བློས་ལྷའི་སྐུར་མོས་པ་ཙམ་ལས་དོན་ལ་ལྷའི་གཟུགས་སུ་ང་རྒྱལ་
བྱེད་པའི་མོས་གཞིའི་གཟུགས་ནི་རྡུལ་ཕྲ་རབ་བསགས་པའི་འབྱུང་བ་དང་།
འབྱུང་འགྱུར་གྱི་ལུས་ཙམ་དུ་ཟད་པའི་ཕྱིར། གསལ་སྒྲོན་ནུས་ཞེས་གསུངས་
པའི་ཕྱིར། དེས་ན་བླ་མའི་མན་ངག་ལས་སེམས་དབེན་གྱི་མཐར་སྐྱ་ལུས་

( )དངོས་སུ་འགྲུབ་པའི་གནད་འདི་མ་རྙེད་པར་མཆོག་གྲུབ་པ་མི་སྲིད་
ལ་དེ་གྲུབ་ན་ཚེ་དེར་སངས་རྒྱས་འགྲུབ་པའི་ཕྱིར། བླ་མེད་ཀྱི་ལམ་འདིའི་
མྱུར་ཁྱད་བདེ་སྟོང་དབྱེར་མེད་ཀྱི་ལམ་དང་སྒྱུ་ལུས་གཉིས་ལས་ཕྱི་མ་འདི་
ཤིན་ཏུ་རྟོགས་དཀའ་བས་སྒྱུ་ལུས་ལ་གོ་བ་ཆགས་ན་བསྐྱེད་རིམ་ཕྲ་རགས་
མཐར་ཕྱིན་པ་དང་མཉམ་པའི་ཚོགས་རྫོགས་པར་ཡེ་ཤེས་རྡོ་རྗེ་ཀུན་བཏུས་
ལས་སོ། འདུས་པ་ལས་གཞན་པའི་རྫོགས་རིམ་གྱི་ལམ་གཞན་ལ་སྒྱུ་ལུས་
ཡན་ཆད་ཀྱིས་ཁ་སྐོང་བའི་མན་ངག་འཁྱེར་ཤེས་དགོས་སོ། །
གཉིས་པ་སྒྱུ་ལུས་སྒྲུབ་པའི་རིམ་པ་ལ་གསུམ། ཐུན་མོང་མ་ཡིན་པའི་
སྒྲུབ་གཞི་ངོས་བཟུང་བ། དེ་ཇི་ལྟར་སྒྲུབ་པའི་ཚུལ། གྲུབ་པའི་སྒྱུ་ལུས་
ཀྱི་ཁྱད་པར་བཤད་པའོ། དང་པོ་ནི། གཞི་ལ་འཆི་བ་འོད་གསལ་རླུང་
སེམས་ལས། སོགས་བཅུ་བདུན་ལ། ཐུན་མོང་མ་ཡིན་པའི་སྒྲུབ་གཞི་ཡོད་
དེ། གཞི་ལ་འཆི་བའི་འོད་གསལ་ལས་བར་དོར་བླངས་ཏེ་ཉིང་མཚམས་
སྦྱར་བའི་སྐྱེས་བུ་དང་གསུམ་པོ་དེ། བླ་མེད་ཀྱི་རྣལ་འབྱོར་པས་ཐབས་མཁས་
ཀྱིས་ཟིན་ན་སྐྱེ་ཤི་བར་དོ་གསུམ་གྱི་རླུང་སེམས་གཉིས་པོ་དེའི་རྣམ་འཕྲུལ་
ལམ་དང་འབྲས་བུའི་སྐུ་གསུམ་དུ་འགྱུར་བ་ཡིན་པའི་ཕྱིར། དེས་ན་སེམས་
ཅན་རྣམས་ལ་རགས་པ་གནས་སྐབས་པའི་འབྱུང་བའི་ལུས་དང་ཕྲ་བ་གཉུག་

མའི་ལུས་དང་གཉིས་ཡོད་པ་སྔ་མ་སྐྱེ་འཆིའི་ཚེ་འདོར་ལེན་བྱེད་དེ། ཆུ་
ལ་ཚ་བ་བཞིན་ཡིན་པའི་ཕྱིར། སྒྱུ་ལུས་ཀྱི་སྒྲུབ་གཞི་གཉུག་ལུས་དེའི་ཚེ་
འདོར་ལེན་མི་བྱེད་དེ་ཆུ་ལ་གཤེར་བ་བཞིན་ཡིན་པའི་ཕྱིར། གཞིའི་ལུས་
སེམས་ཕྲ་རགས་ཀྱིས་བྱ་བ་བྱེད་ཚུལ་ཡོད་དེ། གཅིག་གིས་བྱ་བ་བྱེད་ཚེ་
ཅིག་ཤོས་གཉིས་བག་ལ་ཞ་ཞིང་ཕན་ཚུན་དེ་ལྟར་དུ་གནས་པའི་ཕྱིར། དེས་
ན་སེམས་རགས་པས་དམིགས་རྣམ་འཛིན་ཚེ་ཕྲ་བས་དམིགས་རྣམ་མི་འཛིན་
པ་གཞུང་གི་དོན་ཡིན་པས་ཡུལ་མེད་པའི་ཤེས་པ་འཇོག་དགོས་པ་དཀའ་གནས་
སུ་གསུངས་སོ། འདི་ལ་བརྟེན་པ་ཤིན་ཏུ་ཕྲ་བའི་རླུང་སེམས་ཚོགས་ཙམ་
གདགས་གཞིར་བྱས་ནས་གཉུག་མའི་གང་ཟག་ཀྱང་འཇོག་དགོས་པའི་ཕྱིར།
ཕྲ་བའི་རླུང་སེམས་ཚོགས་ཙམ་བཞིན་ལག་གི་རྣམ་པ་ཅན་དུ་ལངས་པ་གཞི་
དུས་སུ་ཡང་ཡོད་དེ། རྨི་ལམ་གྱི་ལུས་ཁྱད་པར་ཅན་དང་། བར་དོའི་ལུས་
ལྟ་བུ་དེ་ཡིན་པའི་ཕྱིར། དེས་ན་སེམས་ཅན་རྣམས་ལ་སྒྱུ་ལུས་ཀྱི་སྒྲུབ་བཞི་རང་
ཆོས་སུ་ཡོད་དེ། མི་ཤིགས་པའི་སྲོག་འཛིན་ཤིན་ཏུ་ཕྲ་བ་དེ་ཉིད་ཡིན་པའི་ཕྱིར།
གཉིས་པ་ཇི་ལྟར་སྒྲུབ་པའི་ཚུལ། སྒྱུ་ལུས་འགྲུབ་ལ་སྒོམ་པས་ཞེས་
སོགས་བཅུ་གཉིས་ལ། སྒྱུ་ལུས་འགྲུབ་པ་ལ་སྒོམ་སྟོབས་ཀྱིས་རླུང་དབུ་མར་
ཞུགས་གནས་ཐིམ་གསུམ་བྱས་པས་ལུས་སེམས་རགས་པའི་བྱ་བ་བསྡུས་

ནས་ལུས་ཕྲ་རགས་འབྱེད་ནུས་པ་ཞིག་དགོས་ཏེ། གཞིའི་བར་དོ་འགྲུབ་པ་
ལ་ཡང་ལས་ཉོན་གྱིས་ལུས་ཕྲ་རགས་འབྱེད་དགོས་པའི་ཕྱིར། དེ་ལྟར་འབྱེད་
པ་ལ་འཕོ་བ་དང་གྲོང་འཇུག་དང་རྡོར་བཟློས་དང་གསུམ་ཡོད་པ་ལས་ཁྱད་
པར་ཤིན་ཏུ་ཆེ་སྟེ། དང་པོ་གཉིས་ལ་རླུང་སེམས་ཀྱི་ལུས་ལོགས་སུ་ཕྱེ་བ་
ན་ཡིད་ངོའི་ལྷ་སྐུ་ཙམ་དང་། ཕྱི་མས་རྡོར་བཟླས་བྱས་པའི་སེམས་དབེན་
གྱི་རླུང་སེམས་ལས་སྒྱུ་མའི་སྐུ་དངོས་སུ་འགྲུབ་པས་མཆོག་ཏུ་གྱུར་པ་ཡིན་
པའི་ཕྱིར། སྔ་མ་གཉིས་ནི་རླུང་བུམ་པ་ཅན་སོགས་སྔོན་དུ་སྦྱངས་ནས་རྣམ་
ཤེས་རླུང་དང་བཅས་སྙིང་ག་ནས་འདོན་པའི་དམིགས་པ་ཡང་ཡང་བྱས་ཏེ་
རྟེན་བརྗེ་ཚུལ་གཉིས་ཡོད་དོ། འཇའ་ལུས་རྡོ་རྗེའི་སྐུ་གང་ལས་འགྲུབ་པའི་
ཉེར་ལེན་དང་ལྷན་ཅིག་བྱེད་རྐྱེན་ལས་འགྲུབ་པའི་ཚུལ་ཡོད་དེ། ཕྱི་ཕྱག་
རྒྱ་དང་ནང་ཐབས་མཁས་ཀྱི་སྲོག་རྩོལ་གཉིས་ལ་བརྟེན་པ་ཀུན་རྟོག་གི་རླུང་
ཐམས་ཅད་འཆི་རིམ་བཞིན་སྙིང་གར་མི་ཤིགས་པའི་ཐིག་ལེ་ལ་ཞུགས་གནས་
ཐིམ་གསུམ་བྱས་པ་ལས་སེམས་དབེན་མཐར་ཐུག་དཔེའི་འོད་གསལ་གྱི་སྟོང་
པའི་ཡེ་ཤེས་དང་ངོ་བོ་གཅིག་པའི་རླུང་འོད་ཟེར་ལྔ་པས་ཉེར་ལེན་དང་། དེའི་
སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་ཕུང་པོ་རྙིང་པ་ལས་གོ་ས་ལོགས་
སུ་སྒྱུ་ལུས་འགྲུབ་པའི་ཕྱིར། གོ་ས་ལོགས་སུ་ཕྱེ་ན། ལུས་རྙིང་པའི་གོ་ས་

སྤང་དགོས་པ་མིན་ཏེ། དགའ་བའི་སྒྱུ་ལུས་ཕུང་པོའི་ཟ་མ་ཏོག་ན་གནས་
པ་སྒྲོན་གསལ་ལས་གསུངས་པ་གསལ་སྒྲོན་ལས་སོ།
གསུམ་པ་གྲུབ་པའི་སྒྱུ་ལུས་ཀྱི་ཁྱད་པར་ནི། ཁྱད་པར་བཅོ་ལྔར་ལྡན་ཏེ་
ཞེས་སོགས་ཞེ་བདུན་ལ། སྒྱུ་མའི་སྐུ་ཆོས་ཅན། རྒྱུའི་ཁྱད་པར་དང་ལྡན་
ཏེ་དཔེའི་འོད་གསལ་གྱི་རླུང་སེམས་ལས་གྲུབ་པའི་ཕྱིར། དུས་ཀྱི་ཁྱད་པར་
འོད་གསལ་དེའི་ལུགས་ལྡོག་གི་ཉེར་ཐོབ་དང་དུས་མཉམ་པ་དང་། ལྗང་
ཚུལ་གྱི་ཁྱད་པར་རྣལ་འབྱོར་པས་ཐུགས་བཞེད་ལྟར་ལུས་རགས་པའི་སྙིང་
གའི་ཐིག་ལེ་ཕྱིའམ་ནང་ཅི་རིགས་པར་ལྡང་བའི་ཕྱིར། འདི་ལ་མཁས་པའི་
བཞེད་ཚུལ་དུ་མ་ཡོད་དེ། པཎ་ཆེན་བསོད་ནམས་གྲགས་པས་བར་དོ་ཕྱི་
ནས་ལྡང་བས་སྒྱུ་ལུས་ཀྱང་ཕྱི་ནས་ལྡང་བ་རྒྱུད་ཀྱི་དགོངས་པར་བཞེད། པཎ་
ཆེན་ཆོས་རྒྱན་གྱིས་གཞི་གཅིག་ལ་ལྟོས་པའི་ཕྱི་ལྡང་དང་ནང་ལྡང་འགལ་
ཡང་། སྤྱིར་དེ་གཉིས་མི་འགལ་ཏེ། ལུས་ཀྱི་ནང་ནས་གྲུབ་པས་ནང་ལྡང་
དང་། དབུ་མའི་ཕྱི་ནས་གྲུབ་པས་ཕྱི་ལྡང་གཉིས་ཀར་བཞེད་པའི་ཕྱིར། ནོར་
བཟང་པ་དང་དབེན་ས་པ་དང་རྒྱལ་མཆོག་བདུན་པས་ནང་ལྡང་བཞེད་པ་
སོགས་དུ་མ་ཡོད་ཀྱང་། རྒྱལ་བ་གཉིས་པས་ནང་ལྡང་གི་ཚུལ་ཡིག་ཆུང་
ཉེར་གཅིག་ཏུ་གསུངས་པའི་ཕྱིར། ངོ་བོའི་ཁྱད་པར་རླུང་སེམས་ཙམ་དྭངས་

ཤིང་ཐོགས་པ་མེད་པ་དང༌། སྒྲུབ་གཞི་སྲོག་འཛིན་ཁ་དོག་དཀར་པོའི་ཁྱད་
པར་དང་། དབྱིབས་ཀྱི་ཁྱད་པར་འདུས་པའི་སྐབས་འདིར་ཞལ་གསུམ་ཕྱག་
དྲུག་ཡུམ་བཅས་དང་། སྒྱུ་ལུས་མ་ཐོབ་པའི་སོ་སྐྱེས་མངོན་སུམ་དུ་མི་མཐོང་
བ་མཐོང་ཚུལ་གྱི་ཁྱད་པར་དང་། འཇིག་རྟེན་གྱི་ཁམས་གྲངས་མེད་པར་
སྣང་བའི་འོད་ཟེར་གྱི་ཁྱད་པར་དང་། དབང་ཤེས་ཀུན་དང་ཡན་ལག་གི་
རླུང་ལྔ་དང་ལྡན་པ་ལོངས་སྤྱོད་ཀྱི་ཁྱད་པར་དང་། འཕེན་པའི་ཁྱད་པར་
འོད་གསལ་གྱི་ངང་ནས་འཕེན་པའི་སྟོབས་ཀྱིས་འགྲུབ་པ་དང་། མཚན་དཔེས་
བརྒྱན་པ། ནམ་མཁའ་མཛོད་ལ་མངའ་བརྙེས་པ། སངས་རྒྱས་ལས་དབང་
བསྐུར་ཐོབ་པ། ཚེ་འདིར་འཚང་རྒྱ་བ་སོགས་ཡོན་ཏན་གྱི་ཁྱད་པར། སྒྱུ་
མ་སོགས་བཅུ་གཉིས་ཀྱིས་མཚོན་པ་དཔེའི་ཁྱད་པར། བདག་བྱིན་རླབས་
དང་། ཀུན་རྫོབ་བདེན་པ་དང་། རྡོ་རྗེའི་སྐུ་སོགས་མིང་གི་རྣམ་གྲངས་ཀྱི་
ཁྱད་པར། བདག་གི་གདགས་གཞི་ཕྲ་བའི་རླུང་སེམས་དེ་ལྷ་སྐུར་བྱིན་གྱིས་
བརླབས་པའམ་ལྷ་སྐུར་བསྒྱུར་པ་ངེས་ཚིག་གི་ཁྱད་པར། སྒྱུ་ལུས་གྲུབ་ནས་
དོན་གྱི་འོད་གསལ་གྱི་བར་དུ་གནས་ཤིང་འོད་གསལ་མངོན་དུ་གྱུར་ནས་ནམ་
མཁའ་ལ་འཇའ་བཞིན་དུ་དག་པར་འགྱུར་བ་ཡུན་ཚད་ཀྱི་ཁྱད་པར་ཏེ་བཅོ་
ལྔ་དང་ལྡན་པའི་ཕྱིར། ཁྱད་པར་དེ་དག་ལས་དཔེ་བཅུ་གཉིས་ཀྱིས་མཚོན་

ཚུལ་ཡོད་དེ། ཡན་ལག་ཉིང་ལག་དང་དབང་པོ་ཀུན་ཚང་ཡང་རླུང་སེམས་
ཙམ་ལས་མེད་པས་ན་སྒྱུ་མ་ལྟ་བུ་དང་། གདུལ་བྱ་གང་ཡོད་དུ་ཁྱབ་པས་
ཆུ་ཟླ་ལྟ་བུ་དང་། ཤ་རུས་སོགས་དང་བྲལ་བས་གྲིབ་མའམ་མིག་ཡོར་ལྟ་
བུ་དང་། སྐད་ཅིག་གིས་གཡོ་བར་སྣང་བས་སྨིག་རྒྱ་ལྟ་བུ་དང་། རགས་
པའི་ལུས་ལས་ཟུར་དུ་ཕྱེ་བའི་རླུང་སེམས་ཙམ་གྱི་ལུས་ཡིན་པས་ན་རྨི་ལམ་
གྱི་ལུས་ལྟ་བུ་དང་། རྣམ་སྨིན་གྱི་ལུས་དང་རྒྱུད་གཅིག་ཏུ་གཏོགས་ན་ཡང་
གཞན་དུ་སྣང་བ་བྲག་ཆ་ལྟ་བུ་དང༌། རྟེན་དང་བརྟེན་པ་མཉམ་དུ་རྫོགས་
པས་དྲི་ཟའི་གྲོང་ཁྱེར་ལྟ་བུ་དང་། གཅིག་དུ་མ་དང་དུ་མ་གཅིག་ཏུ་སྣང་
བས་མིག་འཕྲུལ་ལྟ་བུ་དང་། ཁ་དོག་མ་འདྲེས་ཤིང་ཐོགས་མེད་དུ་སྣང་བས་
འཇའ་ཚོན་ལྟ་བུ་དང་། རྣམ་སྨིན་གྱི་ཕུང་པོ་ནང་ན་གནས་པས་སྤྲིན་གསེབ་
ཀྱི་གློག་དང་འདྲ་བ་དང་། སྟོང་པའི་ངང་ལས་ཐོལ་གྱིས་བྱུང་བས་ཆུ་བུར་
ལྟ་བུ་དང་། ཡན་ལག་སོགས་རྫོགས་ཤིང་སྣང་ལ་རང་བཞིན་མེད་པས་མེ་
ལོང་གི་ནང་དུ་རྡོ་རྗེ་འཆང་གི་གཟུགས་བརྙན་ལྟ་བུ་དང་། འདི་སྐུའི་ཆ་ཤས་
ཡོངས་སུ་རྫོགས་པའི་དཔེ་ཡིན་པས་རྡོ་རྗེ་འཆང་གི་གཟུགས་ཞེས་གསལ་སྒྲོན་
ལས་གསུངས་སོ། དེ་དག་ནི་སློབ་པའི་སྒྱུ་ལུས་མཚོན་ཚུལ་ཡིན་ལ། མི་
སློབ་པའི་གཟུགས་སྐུ་ལ་དེ་ལྟར་སྦྱོར་དགོས་པ་གསལ་སྒྲོན་ལས་གསུངས་

པས། དྲུག་པ་བྲག་ཆ་དང་བཅུ་པ་གློག་གི་དཔེ་གཉིས་ལ་རྣམ་སྨིན་གྱི་ལུས་
ཀྱི་དོད་དུ་སྤྲུལ་པའི་ལུས་ཀྱི་ཞེས་སྦྱོར་བའི་དོན་ཡིན་ནམ་ཞེས་རྒྱུད་གཞུང་
གསལ་བྱེད་ལས་སོ། ཁྱད་པར་རྨི་ལམ་གྱི་ལུས་དང་སྒྱུ་ལུས་ངོ་བོ་རྣམ་པ་
མཐུན་པ་དང་། དེ་གཉིས་ཀྱི་སྔོན་དུ་སྟོང་པ་གསུམ་འགྲོ་བ་དེ་འདྲ་བ་དང་།
སྔ་མ་ཕུང་པོ་རྙིང་པ་ལ་ཞུགས་པ་དང་སྒྱུ་ལུས་པས་རགས་པའི་སྤྲུལ་སྐུ་འཛིན་
པ་རེ་རེ་ནས་འདྲ་བས་དཔེ་བཅུ་གཉིས་ལས་རྨི་ལམ་གྱི་དཔེ་མཆོག་ཏུ་གསུངས་
སོ། སྒྱུ་ལུས་ན་ལུས་རྙིང་པ་དང་འབྲེལ་བ་ཆད་ཀྱང་སླར་ཡང་དེར་འཇུག་
པ་ཡོད་ལ། དགའ་བའི་སྒྱུ་ལུས་ལ་སྦྱར་ཚུལ་ཇི་ལྟར་བྱེད་དཔྱད་པར་བྱའོ།
གཉིས་པ། དེ་དང་འབྲེལ་བར་བསྲེ་བའི་གདམས་པ་ལ་གཉིས། གདམས་
པའི་ཁུངས་བཤད་པ་དང་། གདམས་པ་དངོས་སོ། དང་པོ་ནི། དེ་དང་
འབྲེལ་བར་ཞེས་སོགས་བཅུ་གཉིས་ལ། རྨི་ལམ་གྱི་གདམས་པའི་ཁུངས་
ནི་རྒྱུད་དང་རྒྱ་གཞུང་གཞན་ལས་གསལ་བར་མ་བཤད་ཀྱང་། སྤྱོད་བསྡུས་
ལས་དྲིས་ལན་གྱི་སྒོ་ནས་བསྟན་པ་ནི། ཅིའི་ཕྱིར་ཡུན་རིང་པོར་གཉིད་ལོག་
ནས་ཞེས་པ་ནས། ཐ་དད་པར་མཆིས་སམ་འོན་ཏེ་མཆིས་ཞེས་པའི་བར་
གྱིས་དྲི་བ་བཞི་མཛད་པ་ནི། གཉིད་འཐུག་ཡུན་རིང་བའི་རྒྱུ་གང་། རྨི་ལམ་
གྱི་ལུས་ཡུལ་གཞན་དུ་ཕྱིན་ཏེ་འདོད་ཡོན་སྤྱད་ནས་སླར་ལུས་ལ་འཇུག་པའི་

རྒྱུ་གང་། རྨི་ལམ་བཟང་ངན་གྱི་འབྲས་བུ་སད་དུས་སུ་འབྱུང་བའི་རྒྱུ་གང་།
སད་རྨི་གཉིས་ཀྱི་ཡུལ་སྣང་ལ་བདེན་བརྫུན་གྱི་ཁྱད་པར་ཡོད་དམ་མེད་ཅེས་
དྲིས་པ་ཡིན་པའི་ཕྱིར། དེ་དག་གི་ལན་སྟོན་པ་ལ་དེ་ཉིད་ལས། ཐོག་མ་
མེད་པའི་རང་བཞིན་ཅན་གྱི་ཞེས་པ་ན་རྩེ་གཅིག་པའི་སེམས་ཀྱིས་ཉོན་ཅིག་
ཅེས་གདམས་ནས། ཕུང་པོ་ཁམས་དང་སྐྱེ་མཆེད་དབང་སོགས་ལ་ཞེས་
པ་ནས། བདེན་དང་བརྫུན་པ་དག་ཀྱང་ཡོད་མ་ཡིན་ཞེས་སོགས་ཀྱི་དོན་
ནི། གཉིད་ཀྱི་འོད་གསལ་སྒོམ་པའི་རྣལ་འབྱོར་པས་གཉིད་འཐུག་ཡུན་རིང་
བའི་རྒྱུ་ཡོད་དེ། གཉིད་དུས་སུ་རགས་པ་ཉེར་ལྔ་སྣང་མཆེད་གཉིས་དང་
བཅས་པ་རིམ་པར་ཐིམ་ནས་སྟོང་ཆེན་ནམ་ཉེར་ཐོབ་ཏུ་འདུས་ཤིང་། དེ་
ཡང་སྙིང་གར་འདུས་པ་ལས་གཉིད་འཐུག་ཡུན་རིང་འབྱུང་བའི་ཕྱིར། གཉིས་
པའི་རྒྱུ་ཡོད་དེ། གཉིད་ཀྱི་འོད་གསལ་གྱི་བཞོན་པའི་རླུང་ཅུང་ཟད་གཡོས་
པ་ལས་རླུང་སེམས་དེའི་རྣམ་འཕྲུལ་རྨི་ལམ་གྱི་ལུས་ཁྱད་པར་ཅན་དུ་ལངས་
ཏེ་སུམ་ཅུ་རྩ་གསུམ་སོགས་ཡུལ་གཞན་དུ་ཕྱིན་ནས་འདོད་ཡོན་ལ་སྤྱད་ནས་
སླར་ལུས་དེ་ལ་འཇུག་སྟེ་དེ་རྟེན་དང་བརྟེན་པའི་འབྲེལ་བ་མ་ཆད་པའི་ཕྱིར།
རྨི་ལམ་བཟང་ངན་གྱི་འབྲས་བུ་སད་དུས་སུ་འབྱུང་བའི་རྒྱུ་ཡོད་དེ། སད་
རྨི་གཉིས་རྒྱུད་གཅིག་ཡིན་པའི་ཕྱིར། སད་རྨི་གཉིས་ཀྱི་ཡུལ་སྣང་ལ་བདེན་

བརྫུན་གྱི་ཁྱད་པར་མེད། གཉིས་ཀ་བཙུན་པ་སྒྱུ་མ་ལྟ་བུར་མཚུངས་པའི་
ཕྱིར་ཞེས་ལན་མཛད་པ་ཡིན་པའི་ཕྱིར། གནད་དོན་ནི་རྨི་ལམ་གྱི་ལུས་ལོངས་
སྐུ་འདྲ་བས་སྒྱུ་ལུས་ཞེས་དེ་ལུས་ལ་ཞུགས་པ་སྤྲུལ་སྐུ་དང་འདྲ་བས། སྒྱུ་
ལུས་ཀྱི་རགས་པའི་སྤྲུལ་སྐུ་འཛིན་པ་ཤེས་པར་བྱ་བ་བསྟན་ཏོ། དེའི་སྔོན་
དུ་གཉིད་ཀྱི་སྟོང་བཞིའི་ཏིང་ངེ་འཛིན་ནི་གཉིད་དང་འོད་གསལ་བསྲེས་པའོ། དེའི་
མཐར་རྨི་ལམ་དང་སྒྱུ་ལུས་བསྲེས་པའི་གདམས་པ་འོས་མེད་ཀྱི་རིགས་སོ།
གཉིས་པ་གདམས་པ་དངོས་ལ་གཉིས། གཉིད་དང་རྨི་ལམ་གྱི་བསྲེ་
བ་དང་། འཆི་བ་དང་བར་དོའི་བསྲེ་བའོ། དང་པོ་ལ་གཉིས། གཉིད་ཀྱི་
བསྲེ་བ་དང་། རྨི་ལམ་གྱི་བསྲེ་བའོ། དང་པོ་ནི། བསྲེ་བ་དངོས་ལ་གཞི་
དང་ཞེས་སོགས་ཉེར་གཉིས་ལ། གཞི་དུས་དང་བསྐྱེད་རིམ་པ་གཉིས་ཀྱི་
ལོངས་སྐུའི་སྔོན་དུ་འཆི་བ་ཆོས་སྐུ་དང་། འོད་གསལ་ཆོས་སྐུ་གཉིས་འགྲོ་
དགོས་པ་གང་ཞིག དེ་ལྟར་རྨི་ལམ་གྱི་བསྲེ་བའིསྔོན་དུ་གཉིད་ཀྱི་བསྲེ་བ་སྒོམ་
དགོས་ཏེ། རྨི་ལམ་གྱི་ལུས་ལའང་གཉིད་ཀྱི་འོད་གསལ་སྔོན་དུ་འགྲོ་དགོས་
པའི་ཕྱིར། དེས་ན་གཉིད་ཀྱི་ཏིང་ངེ་འཛིན་ལ་རླུང་དབུ་མར་ཐིམ་པ་དང་
མ་ཐིམ་པ་གཉིས་ལས་སྔ་མ་ནི་སྣ་བུག་གི་རླུང་གི་རྒྱུ་བ་བཅད་ཅིང་སྟོང་པ་
ངཞི་སྔར་ཡང་ཡང་གོམས་པ་ལས་མྱོང་སྟོབས་ཀྱིས་ངེས་པ་ནི་གཉིད་ཀྱི་ཏིང་

ངེ་འཛིན་དངོས་སོ། འོད་གསལ་དེ་བསྐྱེད་པའི་ཐབས་ཡོད་དེ། གཉིད་ལོག་
པ་ན་སྔར་གྱི་སྙིང་གའི་སྣ་རྩེར་སྔགས་ཐིག་དང་གདོང་གི་སྣ་རྩེར་འོད་ཐིག་
གི་སྲོག་རྩོལ་གཉིས་སྒོམ་པ་དང་སྦྲགས་ཏེ་སྟོང་བཞི་དྲངས་ནས་བདེ་སྟོང་སྦྱར་
བ་དེ་ཡིན་པའི་ཕྱིར། གཉིད་ཀྱི་འོད་གསལ་འདུན་སྟོབས་ཀྱིས་འཛིན་པ་ལ་
རླུང་ཐིམ་མི་དགོས་ཏེ། སད་དུས་སུ་གཉིད་ཀྱི་སྟོང་པ་བཞི་འདྲེན་པའི་འདུན་
པ་ཡང་ཡང་སྦྱངས་ནས་གཉིད་དུ་འགྲོ་བ་ན་སྙིང་གར་དམིགས་རྟེན་གསལ་
བ་ལ་སེམས་བཟུང་ནས་གཉིད་དུ་འགྲོ་བ་ཡང་ཡང་གོམས་པ་ལས་གཉིད་ཀྱི་
འོད་གསལ་ངེས་ནུས་པའི་ཕྱིར། བསྲེ་བ་འདི་རིམ་པ་དང་པོ་མཐར་ཕྱིན་
ནས་དབེན་གསུམ་སོགས་རྫོགས་རིམ་སྟོབས་ལྡན་གྲུབ་ནས་སྤྲོས་མེད་ཀྱི་
སྐབས་ཡིན་མོད་ཀྱང་། དེ་ཙམ་མིན་ནའང་རྗེས་མཐུན་པ་སྐྱོང་དུ་རུང་ངོ་
ཞེས་གསུངས་སོ། དེ་ལ་གེགས་སེལ་གསུམ་ཡོད་དེ། གཉིད་ཆེ་ན་འོད་
གསལ་མི་ཟིན་པས་ན་འཐུག་འབྱམས་དང་། གཉིད་མ་ཡོང་ན་གཉིད་ཀྱི་
འོད་གསལ་གྱི་གཞི་སྟོང་བས་ན་སྟོང་འབྱམས་དང་། ཡང་ཡང་སད་ན་དགེ་
སྦྱོར་ཡུན་ཐུང་བའི་སད་འབྱམས་དང་གསུམ་སེལ་དགོས་པའི་ཕྱིར། གཉིད་
ཀྱི་བསྲེ་བ་སྒོམ་པ་ལ་དགོས་པ་ཡོད་དེ། གཞིའི་གཉིད་དེ་ཐབས་མཁས་ཀྱིས་
ཟིན་ན་ལམ་བགྲོད་པ་ཆེས་མྱུར་བ་དང་། སད་དུས་སུ་སྟོང་བཞིའི་རྟོགས་པ་འཕེལ་

བ་དང་། འཆི་དུས་སུ་སྟོང་བཞི་ངེས་ནས་དགེ་སྦྱོར་སྐྱོང་ནུས་པའི་ཕྱིར། །
གཉིས་པ་རྨི་ལམ་གྱི་བསྲེ་བ་ནི། རྨི་ལམ་རླུང་སྟོབས་འཛིན་ལ་ཞེས་
སོགས་དགུ་ལ། དེ་ལ་རླུང་དབུ་མར་ཐིམ་པས་གཉིད་ཀྱི་སྟོང་པ་བཞི་ངེས་
པ་ན་དེའི་འོད་གསལ་གྱི་རླུང་གཡོ་བར་རྩོམ་པ་དང་། གཡོས་པའང་ངེས་
པའི་སྟེང་ནས་རྨི་ལམ་གྱི་ལྷ་སྐུར་ལྡང་བར་བྱའོ་སྙམ་པའི་འཕེན་པ་དང་བཅས་
ཏེ་ལྡང་བ་ཡིན་པའི་ཕྱིར། རྨི་ལམ་འདུན་སྟོབས་ཀྱིས་འཛིན་པ་ལ་ཉིན་པར་
གང་སྣང་ཐམས་ཅད་རྨི་ལམ་ལྟ་བུར་ལྟ་བ་དང་། རྨི་ལམ་རྨི་ལམ་མོ་སྙམ་
དུ་འཛིན་པའི་འཕེན་པ་རྒྱུན་ཆགས་པ་དང་། གཉིད་དུ་འགྲོ་ཁར་མགྲིན་པའི་
རྩ་འཁོར་གྱི་དབུས་སུ་དམིགས་རྟེན་ཕྲ་བ་ལ་སེམས་བཟུང་བའི་སྟོབས་ཀྱིས་
འཛིན་པ་ཡིན་པའི་ཕྱིར།
གཉིས་པ་འཆི་བ་དང་བར་དོའི་བསྲེ་བ་ལ་གསུམ། བར་དོར་འཚང་
རྒྱུ་བའི་བསྲེ་བ་དང་། སྐྱེ་བ་བརྒྱུད་ནས་འཚང་རྒྱུ་བའི་བསྲེ་བ་དང་། བསྲེ་
བ་རྣམས་ཀྱི་དབྱེ་བསྡུ་བསྟན་པའོ། དང་པོ་ནི། འཆི་དང་བར་དོའི་ཞེས་
སོགས་དག་ལ། བསྲེ་བ་གཉིས་ཡོད་པའི་དང་པོ་ནི་ཚེ་འདིར་སེམས་དབེན་
གྱི་རྟོགས་པ་ཐོབ་ནས་སྤྱོད་པ་བྱེད་རྒྱུ་མ་བྱུང་བར་བར་དོའི་རྟེན་ལ་འཚང་
རྒྱ་བ་དེས་འཆི་ཚེ་རྡོར་བཟླས་དང་། རིལ་འཛིན་དང་། རྗེས་གཞིག་གི་

སྡུད་རིམ་གང་རུང་བྱས་པས་འཆི་བའི་འོད་གསལ་དེ་ལམ་གྱི་དཔེའི་འོད་
གསལ་དང་བསྲེས་པའི་འོད་གསལ་དེས་སྤྱོད་པ་བྱས་པའི་དོད་ཐུབ་པ་དང་།
དེའི་རླུང་སེམས་ལས་སྒྱུ་མའི་སྐུར་བཞེངས་པའི་ལོངས་སྐུའམ་སྒྱུ་ལུས་དེ་
ཐ་མལ་པ་ལ་སྣང་དུ་མེད་པས་ཕུང་པོ་རྙིང་པའམ་རགས་པའི་སྤྲུལ་སྐུ་བཟུང་
ནས་རྟེན་དེ་ལ་རིམ་པ་ཐ་མ་གཉིས་བསྒྲུབས་ནས་འཚང་རྒྱ་བ་དེ་ལ་བར་དོར་
འཚང་རྒྱ་བ་ཞེས་བྱའོ། འདི་དང་གསལ་སྒྲོན་ལས་འདིས་རྟེན་དེ་ལ་རིམ་
པ་ཕྱི་མ་གཉིས་བསྒྲུབས་ནས་འཚང་རྒྱའོ། འོན་ཀྱང་འདི་ལ་སྔར་ཡོད་ཀྱི་
ལུས་རགས་པ་དང་འབྲལ་ལ། ཞེས་གསུངས་པས་གང་འཐད་དཔྱད་པར་
བྱའོ། ཚེ་འདིར་འཚང་རྒྱ་བའི་མ་དག་པའི་སྒྱུ་ལུས་ནི་ལུས་རགས་པ་དང་
འབྲེལ་(བ་)རགས་པ་ཆད་ཀྱང་ཕྲ་བ་མ་ཆད་པར་དོན་གྱི་འོད་གསལ་གྱི་
བར་དུ་ལུས་རགས་པ་གཏན་དུ་འདོར་མི་ནུས་པར་གསུངས་སོ།
གཉིས་པ་སྐྱེ་བ་བརྒྱུད་ནས་འཚང་རྒྱ་བ་ནི། དབང་ཐོབ་དམ་སྲུང་ཞེས་
སོགས་ཕྱེད་དང་ལྔ་ལ། དབང་བཞི་རྣམ་པར་དག་པ་ཐོབ་ཅིང་དམ་སྡོམ་
སྲུང་བའི་གང་ཟག་གིས་ལམ་མ་བསྒོམས་པའམ། བསྒོམས་པ་ལ་ཡང་བསྐྱེད་
རིམ་དང་ལུས་དབེན་དང་ངག་དབེན་གསུམ་གང་རུང་ཐོབ་ལ་སེམས་དབེན་
མ་ཐོབ་པ་དེས་ཕ་རྒྱུད་ཀྱི་བསུ་བའི་སྒོ་ནས་དང་། མ་རྒྱུད་ཀྱི་འཕོ་བའི་སྒོ་

ནས་ལམ་སྒྲུབ་པའི་རྟེན་ཁྱད་པར་ཅན་དང་། གྲོང་འཇུག་གིས་རྟེན་བཟང་
ངན་བརྗེ་བ་གང་རིགས་ཀྱི་སྒོ་ནས་སྐྱེ་གནས་མཆོག་བཟུང་སྟེ་སྐྱེ་བ་བརྒྱུད་
ནས་འཚང་རྒྱ་བ་ཡིན་པའི་ཕྱིར། །
་གསུམ་པ་དབྱེ་བསྡུ་ནི། དེ་ལྟ་བུའི། །བསྲེ་བ་བསྡུ་ན་ཞེས་སོགས་ཕྱེད་
དང་དྲུག་ལ། རྗེ་ནཱ་རོ་པས། བར་དོ་རྣམ་གསུམ་ཤེས་བྱ་སྟེ། ཞེས་གཞི་
ལམ་གྱི་འཆི་བ་བར་དོ་སྐྱེ་བ་གསུམ་གྱི་མིང་གིས་བཏགས་པའི་ཆོས་ལོངས་
སྤྲུལ་གསུམ་གྱི་བསྲེ་བ་གསུམ་འདུ་ཞིང་། སོ་སོར་ཕྱེ་ན། གཉིད་འཆི་བ།
གཞིའི་འཆི་བ། ལམ་གྱི་འོད་གསལ་འཆི་བ་སྟེ་ཆོས་སྐུའི་བསྲེ་བ་གསུམ།
རྨི་ལམ་བར་དོ། གཞིའི་བར་དོ། དག་མ་དག་གི་སྒྱུ་ལུས་བར་དོ་སྟེ་ལོངས་
སྐུའི་བསྲེ་བ་གསུམ། སད་པ་སྤྲུལ་སྐུ། གཞིའི་སྐྱེ་བ་སྤྲུལ་སྐུ། སྒྱུ་ལུས་
པས(པའི་)རགས་པའི་སྤྲུལ་སྐུ་སྟེ་སྤྲུལ་སྐུའི་བསྲེ་བ་གསུམ་སྟེ་དགུ་པོ་སད་
དུས་སུ་སྟོང་བཞི་འདྲེན་ནུས་པ་ནས་གཉིད་ཀྱི་སྟོང་པ་ལ་འཇུག་ཅིང་། རྨི་
ལམ་གྱི་གདམས་པ་སྒོམ་པའི་རྣལ་འབྱོར་པ་ལ་དབེན་པ་གསུམ་གྱི་སྐབས་སུ་འབྱང་
བ་གསལ་སྒྲོན་ལས་གསུངས་པས། དེ་ལྟར་རྣལ་འབྱོར་པར་རང་རང་གི་རྟོགས་
པའི་མཐོ་དམའ་དང་བསྟུན་ནས་ཉམས་སུ་ལེན་དགོས་པ་ཡིན་པའི་ཕྱིར། གོང་
འོག་སོ་སོའི་དམིགས་པའི་རིམ་པ་རྣམས་ཞིབ་པར་ཁྲིད་ཡིག་རྣམས་དང་བླ་མ་

དམ་པའི་ཞལ་གྱི་བདུད་རྩི་ལས་ཤེས་པར་བྱ་ཞེས་གསུངས་སོ། །
སྨྲས་པ༔ དབྱིངས་རིག་དབྱེར་མེད་མཉམ་ཉིད་བསྐལ་པའི་མེས། །ཀུན་
རྟོག་རླུང་བཅས་དབྱིངས་སུ་ཟོས་པ་ལས། །རླུང་སེམས་ཙམ་ལས་དཀྱིལ་འཁོར་
ཡོངས་རྫོགས་པ། །འཇའ་ལུས་རྡོ་རྗེའི་སྐུ་དེ་ཨེ་མ་མཚར། ཞེས་བྱའོ།
གཉིས་པ་དོན་དམ་འོད་གསལ་གྱི་རྫོགས་རིམ་པ་གསུམ། གོ་རིམ་ངེས་
ཚུལ་སྣོད་རུང་དུ་བྱ་བ་དང་བཅས་པ། དེ་ལ་འོད་གསལ་གྱི་གདམས་པ་
བཤད་པ། རིམ་པ་འདི་ལམ་གཞན་གྱི་མཐར་འོང་ཚུལ་ལོ། དང་པོ་ནི།
མདོ་ལམ་གྲངས་མེད་གསུམ་གྱི་ཚོགས་ཀྱི་དོད། ཅེས་སོགས་བཅུ་བཞི་ལ།
རིམ་པ་བཞིའི(བཞི་པའི་)དོན་གྱི་འོད་གསལ་གྱི་སྔོན་དུ་སྐུ་ལུས་དགོས་པའི་
གོ་རིམ་ནི་དེ་ཁོ་ན་ཉིད་མངོན་སུམ་དུ་རྟོགས་པ་དང་། ཉོན་སྒྲིབ་སྤོང་དོན་༧
དུ་མ་ཡིན་ཏེ་ཉན་རང་དགྲ་བཅོམ་པ་ཡོན་ཏན་དེ་དག་དང་ལྡན་པའི་ཕྱིར།
ཤེས་སྒྲིབ་རགས་པ་སྤོང་དོན་དུ་མ་ཡིན་ཏེ་མདོ་ལམ་ས་བཅུ་པའི་སྲིད་པ་ཐ་
མ་པས་དེ་སྤོང་ནུས་པའི་ཕྱིར། དེས་ན་འོད་གསལ་དེ་ཉིད་སྒྲིབ་གཉིས་ཅིག་
ཆར་དུ་སྤོང་བ་ལ་ནུས་པ་མཐུ་ཅན་དུ་འགྱུར་བ་ལ་སྒྱུ་ལུས་སྔོན་དུ་འགྲོ་དགོས་
པའི་གོ་རིམ་ངེས་པ་ཡིན་ཏེ། སྒྱུ་ལུས་དེ་མདོ་ལམ་གྲངས་མེད་གསུམ་གྱི་དོད་
ཐུབ་གང་ཞིག སྒྱུ་ལུས་ཐོབ་ནས་མཉམ་བཞག་ཆིག་དྲིལ་དུ་བསྐྱངས་པ་ལས་

ལོགས་སུ་བསོད་ནམས་ཀྱི་ཚོགས་མེད་པའི་ཕྱིར། དང་པོ་དེར་ཐལ། དེ་
འདྲ་བའི་སྒྱུ་ལུས་པ་དེས་སྐུ་གཉིས་ཀྱི་རིགས་འདྲ་བའི་རྒྱུ་ཚོགས་གཉིས་དུས་
མཉམ་དབྱེར་མེད་དུ་བྱེད་ནུས་པའི་ཕྱིར། དེས་ན་སྒྱུ་ལུས་འོད་གསལ་དུ་
བཅུག་པའི་རིམ་པ་བཞིའི་དོན་གྱི་འོད་གསལ་དེ་ཉོན་སྒྲིབ་ཀུན་བཏགས་དང་
ལྷན་སྐྱེས་གཉིས་ཅིག་ཆར་དུ་སྤོང་བ་ལ་ནུས་པ་མཐུ་ཆེན་དུ་འགྱུར་བ་ཡིན་
ཏེ། སྤྱིར་རྟེན་གྱི་གང་ཟག་གིས་ཐབས་ཀྱི་ཆ་ཇི་ཙམ་ཆེ་བ་དེ་ཙམ་གྱིས་སྟོང་
ཉིད་རྟོགས་པའི་ཤེས་རབ་ཁྱད་ཞུགས་པ་ཐེག་ཆེན་གཉིས་ཀྱི་ལུགས་དང་།
ཁྱད་པར་ཡུལ་ཅན་ལྷན་སྐྱེས་ཀྱི་བདེ་བ་ཆེན་པོ་དེའི་སྟེང་ན་ཚོགས་གཉིས་
ཡོངས་སུ་རྫོགས་པའི་ཕྱིར་ཏེ། དེ་འདྲ་བའི་འོད་གསལ་དེ་ཡེ་ཤེས་ཀྱི་ཚོགས་
དང་། དེ་དང་ངོ་བོ་གཅིག་པའི་རླུང་བསོད་ནམས་ཀྱི་ཚོགས་ཡིན་པའི་ཕྱིར།
སྒྲུབ་བྱེད་གཞན་ཡང་ཡོད་དེ། སྒྱུ་ལུས་འོད་གསལ་དུ་བཅུག་པའི་ཚེ་དེ་འདྲ་
བའི་ཕྲ་བའི་རླུང་དེ་ཟག་མེད་ཀྱི་རླུང་དུ་གྱུར་ནས་གཟུགས་སྐུའི་ཉེར་ལེན་དང་
དེ་འདྲ་བའི་སེམས་དེ་ཟག་མེད་ཀྱི་སེམས་སུ་གྱུར་ནས་ཆོས་སྐུའི་ཉེར་ལེན་
བྱེད་ཅིང་། ལམ་དེ་མཉམ་བཞག་ཆིག་དྲིལ་དུ་བསྐྱངས་པས་ཤེས་སྒྲིབ་ཕྲ་
མོ་སྤོང་བ་ལ་ཤིན་ཏུ་མྱུར་བའི་ཕྱིར། གོང་གི་རྟགས་གཉིས་པ་དེར་ཐལ།
སྒྱུ་ལུས་པ་དེ་མཉམ་བཞག་རྒྱུན་རིང་བསྐྱངས་པ་ལས་རྗེས་ཐོབ་བསོད་ནམས་

ཀྱི་ཚོགས་བསགས་པ་ལ་བསྐུལ་མི་དགོས་པ་གང་ཞིག་མདོ་ལམ་ས་བརྒྱད་
པ་བ་དེ་དེ་ལྟར་བསྐུལ་དགོས་པའི་ཁྱད་པར་ཡོད་པའི་ཕྱིར། སྒྱུ་ལུས་པ་དེས་
འོད་གསལ་གྱི་གདམས་པ་ཉན་ཚེ་ཇི་ལྟར་བྱ་བ་ཡོད་དེ། དེས་སློབ་དཔོན་རྡོ་རྗེ་
འཆང་དུ་བལྟས་ནས་ཕྱི་ནང་གསང་བའི་མཆོད་པས་མཉེས་པར་བྱས་ཏེ་མཚན་
ཕྱེད་ན་ཤེས་རབ་ཡེ་ཤེས་ཀྱི་དབང་དངོས་དབང་དུ་བསྐུར། ཐོ་རངས་འོད་གསལ་
གྱི་གདམས་པ་ཞུ་གནང་གི་དོན་དུ། ཁམས་གསུམ་ལས་ནི་རྣམ་གྲོལ་ཞིང་། ཞེས་
སོགས་ཀྱིས་བསྟོད་པའི་འོག་ཏུ། ལས་དང་སྐྱེ་ལས་རྣམ་གྲོལ་བ། ཞེས་སོགས་
ཀྱིས་གསོལ་བ་འདེབས་པ་དང་དེ་ལ་གདམས་པ་འབོགས་པ་ཡིན་པའི་ཕྱིར།
གཉིས་པ་གདམས་པ་ལ་གཉིས། ཕྱི་ནང་གི་མངོན་པར་བྱང་ཆུབ་པ་
གཉིས་བཤད་པ་དང་། དེ་མངོན་དུ་བྱེད་པའི་ཐབས་བསམ་གཏན་གཉིས་
བཤད་པའོ། དང་པོ་ནི། ཟླ་ཉི་སྲོད་ཀྱི་སྨག་འདས་ཐོ་རངས་དུས། ཞེས་
སོགས་བཞི་ལ་འཕགས་ཡུལ་པ་རྣམས་ལ་གསུང་ཚུལ་མང་དུ་ཡོད་པ་དཀའ་
བའི་གནས་སུ་ཡོད་ཀྱང་། དོན་བསྡུ་ན་བླ་མས་འོད་གསལ་གྱི་གདམས་པ་
ལྟར་མངོན་དུ་བྱས་ཚེ་སྟོང་པ་གསུམ་གྱི་སྣང་ངོར་ཕྱིའི་ཟླ་ཉི་སྨག་གསུམ་འདས་
པའི་ཐོ་རངས་ཀྱི་ལྡོག་ཆ་ནས་ཕྱིའི་མངོན་བྱང་དང་། ངེས་ངོར་སྟོང་ཉིད་
ངེས་པའི་སྣང་མཆེད་ཐོབ་གསུམ་འདས་དུས་སུ་མངོན་དུ་བྱས་པའི་ལྡོག་ཆ་

ནས་ནང་གི་མངོན་པར་བྱང་ཆུབ་པར་འཇོག་པའི་ཕྱིར། །
གཉིས་པ་ཐབས་བསམ་གཏན་གཉིས་བཤད་པ་ནི། སྒྱུ་ལུས་པ་དེས་
ཞེས་སོགས་བཅོ་ལྔ་ལ། རིམ་ལྔ་ལས། མགོ་བོ་དང་ནི་རྐང་པའི་བར། །ཇི་
སྲིད་སྙིང་གར་ཕྱིན་གྱི་བར། །རྣལ་འབྱོར་ཡང་དག་མཐའ་ལ་འཇུག །རིལ་
བོར་འཛིན་པ་ཞེས་བཤད་དོ། ཞེས་རིལ་བོ་ནི་ལུས་དང་འཛིན་པ་ནི་འོད་
གསལ་དུའོ། རྒྱུ་བ་དང་ནི་མི་རྒྱུ་བའི། །དང་པོ་འོད་གསལ་བར་བྱས་ཏེ།
།ཕྱི་ནས་དེ་བཞིན་བདག་ཉིད་བྱེད། །རྗེས་སུ་གཞིག་པའི་རིམ་པའོ། ཞེས་
གསུངས་པ་ལྟར་སྒྱུ་ལུས་པ་དེས་དོན་གྱི་འོད་གསལ་སྐྱེད་པའི་ནང་གི་ཐབས་
ཡོད་དེ། དང་པོ་མེ་ལོང་ལ་ཧས་བཏབ་པ་ལྟར་རིམ་གྱིས་རང་གི་ལུས་ཙམ་
རིལ་བོར་སྡུད་པའི་རིལ་འཛིན་གྱི་བསམ་གཏན་དང་། དེ་ནས་སྣོད་བཅུད་
འོད་གསལ་དུ་བསྡུས་རྗེས་ཁ་བའི་གོང་བུ་ཆུ་ལ་ཞུ་བ་ལྟར་རང་ལུས་སྙིང་གའི་
བར་འོད་གསལ་དུ་གཞིག་པའི་བསམ་གཏན་གཉིས་ཡང་ཡང་བསྒོམས་པའི་
མཐར་འགོས་ལུགས་པ་རྣམས་རང་ཉིད་སེམས་དཔའ་དགུ་བརྩེགས་སུ་སྒོམ་
པར་བཞེད་པ་ནི་རྩ་རྒྱུད་ལས། སངས་རྒྱས་དཀྱིལ་འཁོར་དབུས་གནས་པ།
རང་གི་ལུས་ལ་སྣང་མཛད་བཞག ཅེས་པ་ནས། སྙིང་གར་ཡི་གེ་ཨ་
བསམ་སྟེ། ཞེས་སོགས་ཀྱི་རྒྱུད་དོན་མན་ངག་ཏུ་ཐོན་པའི་སྒོམ་ཚུལ་དུ་

གསུངས་པ་ལྟར། སྒུ་ལུས་པ་དེས་རང་གི་སྒོ་གསུམ་དང་འགྲོ་བ་ཀུན་གྱི་
སྒོ་གསུམ་དབྱེར་མེད་དུ་བྱེད་དགོས། དེའི་ཚུལ་ནི་ལུས་གཉིས་དབྱེར་མེད་
པ་སྐུ་རྡོ་རྗེ་རྣམ་སྣང་དང་། ངག་གཉིས་དབྱེར་མེད་པ་གསུང་རྡོ་རྗེ་འོད་དཔག་
མེད། སེམས་གཉིས་དབྱེར་མེད་པ་ཐུགས་རྡོ་རྗེ་མི་བསྐྱོད་པ་གསུམ་དུ་སྒོམ་
པ་དམ་ཚིག་སེམས་དཔའ་གསུམ་དང་། དེ་དག་གི་ཐུགས་ཀར་འབྲུ་གསུམ་
སྒོམ་པ་ཡེ་ཤེས་སེམས་དཔའ་གསུམ་དང་། ཡི་གེ་གསུམ་གྱི་ཐིག་ལེའི་ནང་
དུ་ཨ་ཐུང་སྒོམ་པ་ཏིང་ངེ་འཛིན་སེམས་དཔའ་གསུམ་སྟེ་སེམས་དཔའ་དག་
བརྩེགས་ཀྱི་བསམ་གཏན་བསྒོམས་ནས། ཕྱི་རྐྱེན་ཕྱག་རྒྱའི་སྲོག་རྩོལ་གྱི་
ཐབས་ལ་བརྟེན་ནས་སྐྱ་རེངས་ཤར་བའི་དུས་སུ་ནང་གི་རྐྱེན་དམ་ཚིག་སེམས་
དཔའི་མགོ་བོ་ནས་ཡས་རིམ་དང་། རྐང་མཐིལ་ནས་མས་རིམ་གྱིས་ཨ་
ཐུང་ལ་བསྡུ་ཞིང་དེ་ཡང་འོད་གསལ་དུ་བཅུག་པའི་རིམ་བཞིའི་དོན་གྱི་འོད་
གསལ་མངོན་དུ་བྱེད་པ་ཡིན་པའི་ཕྱིར། དེ་ཚེ་མ་དག་པའི་སྒྱུ་ལུས་རྟོགས་
སེམས་རླུང་དང་བཅས་པ་འགགས་ནས་མངོན་སུམ་དུ་གྱུར་པ་དང་། ལྷན་
སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པ། བླ་མེད་ཀྱི་མཐོང་ལམ་
དང་ས་དང་པོ་ཐོབ་པ། བདེན་འཛིན་ཀུན་ལྷན་ས་བོན་དང་བཅས་པའི་དངོས་
གཉེན་བར་ཆད་མེད་ལམ་སྐྱེས་པ་རྣམས་དུས་མཉམ་པ་ནི་སྒྱུ་ལུས་དེ་ཚོགས་

རྫོགས་པའི་ལམ་དང་། ཁྱད་པར་སྔར་སེམས་དབེན་དཔེའི་འོད་གསལ་ལ་
འཇུག་ལྡང་ཡུན་རིང་གོམས་པས་ཡིན་པར་གསལ་སྒྲོན་ལས་སོ། རྗེས་གཞིག་
གི་རིམ་པས་འོད་གསལ་དུ་འཇུག་ཚུལ་འདི། སྣོད་བཅུད་ཐམས་ཅད་མདོར་
བསྡུས་པ་ཟུང་འཇུག་གི་སྐུ་གཅིག་ཏུ་བྱ་ཚུལ་ཏེ། བརྟན་གཡོ་ཐམས་ཅད་
ཀྱི་རྩ་བ་ནི་རླུང་སེམས་ཙམ་དུ་ཟད་ལ། དེ་ཡང་ཟུང་འཇུག་གི་སྐུ་གཅིག་
ཏུ་བསྐྱེད་པའོ། ཞེས་གསལ་སྒྲོན་ལས་གསུངས་པ་གོ་དཀའོ། འོད་གསལ་
ལ་སྒྲས་བརྗོད་རིགས་ཀྱིས་ཡུལ་འོད་གསལ་དང་། ཡུལ་ཅན་འོད་གསལ་
གཉིས་ཡོད་ལ་དང་པོ་དང་སྟོང་ཉིད་དོན་གཅིག ཕྱི་མ་ལ་སྤྱི་དོན་གྱི་འོད་
གསལ་དང་། སྦས་དོན་གྱི་འོད་གསལ་གཉིས་ལས། དང་པོ་ལ་གསུམ་
ཡོད་དེ། ཡེ་ཤེས་རགས་པས་སྟོང་ཉིད་རྟོགས་པ་མདོ་དང་། ལྷའི་རྣལ་
འབྱོར་སྒོམ་པའི་བདེ་བས་སྟོང་ཉིད་རྟོགས་པ་འོག་མ་གསུམ་དང་། ཞུ་བདེས་
སྟོང་ཉིད་རྟོགས་པ་བསྐྱེད་རིམ་པ་དང་རིམ་པར་ཐུན་མོང་བའི་སྤྱི་དོན་གྱི་འོད་
གསལ་ཡིན་པའི་ཕྱིར། ཕྱི་མ་ལ་བཞི་ཡོད་དེ། སེམས་དབེན་པའི་འོད་གསལ།
རྡོར་བཟླས་ཀྱི་འོད་གསལ། ལུས་དབེན་གྱི་འོད་གསལ། སྒྱུ་ལུས་ཀྱི་རིམ་
པ་སྒྲུབ་པའི་དཔེའི་འོད་གསལ་རྣམས་སྦུས་དོན་གྱི་འོད་གསལ་ཡིན་པའི་ཕྱིར།
དོན་གྱི་འོད་གསལ་དང་སློབ་པའི་ཟུང་འཇུག་དང་མི་སློབ་པའི་ཟུང་འཇུག་

གསུམ་ཐོབ་པའི་དུས་ཡིན་ན་ཐོ་རངས་ཡིན་པས་ཁྱབ་ཀྱང་། སྤྱིར་འོད་གསལ་
མངོན་དུ་བྱེད་པའི་དུས་ལ་ངེས་པ་མེད་པའི་ཕྱིར། རིམ་པ་བཞི་པའི་དོན་
གྱི་འོད་གསལ་ཐོབ་པ་ན་རྣམ་སྨིན་གྱི་ལུས་གནས་འགྱུར་ནས་འཁོར་བ་མ་
ཡིན་པར་གྱུར། དེའི་རྒྱུན་ཇེ་བཟང་དུ་སོང་ནས་མཐར་ལུས་རགས་པ་འཚང་
རྒྱ་བ་ནི་མིའི་རྟེན་ལ་ཚེ་གཅིག་ལ་འཚང་རྒྱ་ཚུལ་དུ་གསུངས་པ་དང་། ཚེ་
གཅིག་ལ་འཚང་རྒྱ་བ་དེས་ཟུང་འཇུག་ཐོབ་ཚེ་ལས་ཀྱིས་འཕངས་པའི་རྟེན་
བརྟེན་པའི་འབྲེལ་བ་ཆད་ནས་ལུས་བརྗེ་བར་གསུངས་པ་དང་། ལུས་བརྗེ་
ན་འདོར་བས་མ་ཁྱབ་ཅེས་གསུངས་པ་དང་། མ་རིག་བག་ཆགས་ཀྱིས་བསྐྱེད་
པའི་སློབ་པའི་མཚན་དཔེས་སྤྲས་པའི་ཡིད་ལུས་ཀྱིས་གཟུགས་སྐུའི་ཉེར་ལེན་
མི་ནུས་གསུངས་པ་དང་། ཇོ་བོ་ཆེན་པོས་ཚེ་གཅིག་ལ་འཚང་རྒྱ་བ་ཡོད།
ལུས་གཅིག་ལ་འཚང་རྒྱ་བ་མེད་ཅེས་གསུངས་པ་སོགས་ཉམས་མྱོང་ཅན་
གྱི་རྣལ་འབྱོར་པས་དཔྱད་ན་དགོངས་པ་གཅིག་ཏུ་འབབ་ཅེས་གསུངས་པ་
ལྟར་ཡིན་ནམ་སྙམ་ཡང་ཁ་ཚོན་གཅོད་དཀའ་བས་བློ་གྲོས་ཅན་རྣམས་ཀྱིས་
དཔྱད་པར་བྱའོ།
གསུམ་པ་འོད་གསལ་འདི་ལམ་གཞན་གྱི་མཐར་འོང་ཚུལ་ལ། ཕར་
ཕྱིན་རང་ལམ་ཙམ་གྱིས་ཞེས་སོགས་ཉེར་གཉིས་ལ། རིམ་པ་བཞིའི( བཞི་པའི་》

དོན་གྱི་འོད་གསལ་དེ་མདོ་ལམ་ས་བཅུ་པའི་མཐར་འོང་དགོས་ཏེ། ལས་
རླུང་ལྷག་མེད་དུ་ཐིམ་པར་མ་བྱས་པར་ཀུན་རྟོག་གཏན་ལོག་མི་ཡོང་བ་གང་
ཞིག རིམ་པ་དང་པོ་དང་རྒྱུད་སྡེ་འོག་མ་གསུམ་དང་ཕར་ཕྱིན་རང་ལམ་
གསུམ་གྱིས་སྣང་བ་གསུམ་གྱི་གཉིས་སྣང་ཕྲ་མོ་སྤོང་མི་ནུས་པའི་ཕྱིར་ཏེ།
ལས་མཐའ་རྣམ་འབྱེད་ལས། བསྐལ་པ་མཐའ་ཡས་རྣམས་སུ་ཡང་། །མགོ་
དང་རིན་ཆེན་སོགས་སྦྱིན་པས། །སྣང་བ་རྣམ་པར་མ་དག་ཕྱིར། །བྱང་
ཆུབ་འབྲས་བུ་ཐོབ་མི་འགྱུར། ཞེས་སྣང་གསུམ་གྱི་སྐབས་སུ་གཉིས་སྣང་
གི་འཁྲུལ་བ་ཡོད་ལ། དེའི་བག་ཆགས་ཤེས་སྒྲིབ་ཕྲ་མོ་མ་དག་གི་བར་དུ་
ཀུན་རྟོག་གཏན་ལྡོག་མི་འོང་བའི་ཕྱིར། དེར་ཐལ། དེ་གཏན་ནས་ལྡོག་
པ་ལ་ཕྱི་ཕྱག་རྒྱ་དང་ནང་ཐབས་མཁས་ཀྱི་སྲོག་རྩོལ་གཉིས་ལ་བརྟེན་ནས་
སློབ་པ་མཐའི་དོན་གྱི་འོད་གསལ་ཐོབ་དགོས་པ་གང་ཞིག དེ་བླ་མེད་ཀྱི་ལམ་
ལས་གཞན་ལ་མེད་པའི་ཕྱིར། དེའི་ཕྱིར་ན་མདོ་ལམ་ས་བཅུ་པའི་སྲིད་པ་
ཐ་མ་ཆོས་ཅན། རིམ་པ་བཞི་པའི་དོན་གྱི་འོད་གསལ་གྱི་རིམ་པ་ནས་འཇུག་
དགོས་ཏེ། ཤེས་སྒྲིབ་ཕྲ་མོ་སྤོང་བ་དང་ཟག་མེད་ཀྱི་རླུང་ལས་དག་པའི་སྒྱུ་
ལུས་འགྲུབ་པ་ནི་དོན་གྱི་འོད་གསལ་མངོན་དུ་གྱུར་པ་ལ་ལྟོས་པའི་ཕྱིར། རིམ་
པ་ནས་འཇུག་པའི་དོན་ཡོད་དེ། གསལ་སྒྲོན་ལས་རིམ་པ་ཞེས་འདི་ཉིད་

ཅེས་པ་ནི། སྤྱོད་བསྡུས་ལས་སྔར་མཚན་ཕྱེད་ན་དབང་བསྐུར་ནས་ཐོ་རངས་
གདམས་ངག་བསྟན་པ་ལ་བྱ་སྟེ་ཞེས་དྲངས་ནས་གསུངས་པའི་ཕྱིར། དོན་
གྱི་འོད་གསལ་དངོས་ལ་མི་འཇུག་སྟེ། དེ་དངོས་ཡིན་ན་བསྐྱེད་རིམ་དང་
དབེན་གསུམ་སྔོན་སོང་ཡིན་དགོས་པའི་ཕྱིར། རིམ་པ་ནས་འཇུག་པའི་ཚུལ་
ནི་རྒྱལ་བུ་དོན་གྲུབ་བླ་མེད་ཀྱི་ལུགས་ལ་འཚང་རྒྱ་ཚུལ་དངོས་དང་ཚུལ་བསྟན་
གཉིས་ལས་དང་པོ་ནི། རང་རེའི་སྟོན་པ་འདི་ཕར་ཕྱིན་ཐེག་པའི་ལམ་ལ་
བརྟེན་ནས་གྲངས་མེད་གསུམ་གྱི་སྲིད་པ་ཐ་མའི་ཚེ་འོག་མིན་དུ་མཁའ་ཁྱབ་
ཀྱི་ཏིང་ངེ་འཛིན་ལ་སྙོམས་པར་བཞུགས་སོ། དེའི་ཚེ་སངས་རྒྱས་ཐམས་
ཅད་ཀྱིས་སེན་གོལ་གྱི་སྒྲས་བསླངས་ཏེ་དབང་གསུམ་པ་འོད་གསལ་གྱི་
གདམས་པ་དང་མཉམ་དུ་བསྟན་པ་ལྷའི་བུ་མོ་ཐིག་ལེ་མཆོག་མ་བཀུག་སྟེ་
མཚན་ཕྱེད་ན་དབང་གསུམ་པ་དངོས་དབང་དུ་སྨིན་གྲོལ་གྱི་གཞི་མཐུན་དུ་
བསྐུར་བས་སྣང་གསུམ་སྔོན་དུ་འགྲོ་བའི་དོན་གྱི་འོད་གསལ་མཚོན་པར་བྱས།
དེ་ལས་བཞེངས་པ་ལ་ཐོ་རངས་དང་པོ་ལ་མངོན་བྱང་གི་རིམ་པ་རྣམས་སྒོམ་
དུ་བཅུག་པས་སྟོང་པ་གསུམ་རིམ་གྱིས་ཐིམ་ནས་ཐམས་ཅད་སྟོང་པ་དོན་
གྱི་འོད་གསལ་མངོན་དུ་བྱས་ཏེ་སློབ་པའི་ཟུང་འཇུག་དག་པའི་སྒྱུ་ལུས་ཀྱི་
སྐུར་བཞེངས་པ་ལ་དབང་བཞི་པ་ཟུང་འཇུག་གི་གདམས་པའི་ཚིག་དབང་

བསྐུར་ནས་སྤྱོད་པ་བྱེད་དུ་བཅུག ཐོ་རངས་ཕྱི་མར་ནམ་མཁའ་གཡའ་དག་
གི་དུས་སུ་ཕྱི་ནང་གི་ཐབས་ལ་བརྟེན་ནས་སློབ་མཐའི་དོན་གྱི་འོད་གསལ་རྡོ་
རྗེ་ལྟ་བུའི་ཏིང་ངེ་འཛིན་གྱིས་ཤེས་སྒྲིབ་ཕྲ་མོ་སྤངས་ནས་མི་སློབ་པའི་ཟུང་
འཇུག་མངོན་དུ་བྱས་སོ། ཚུལ་བསྟན་ནི་ལོངས་སྐུ་གནས་དེར་བཞུགས་
ནས་སྤྲུལ་སྐུས་མི་ཡུལ་དུ་མཛད་པ་བཅུ་གཉིས་ཀྱི་ཚུལ་སྟོན་པ་ན་ཟས་གཙང་
གི་སྲས་སུ་འཁྲུངས་ནས་ཁྱིམ་གྱི་མཐར་ཆུ་བོ་ནེ་རཉྫ་ནར་དཀའ་བ་སྤྱད་པའི་
མཐར་མཁའ་ཁྱབ་ཀྱི་ཏིང་ངེ་འཛིན་ལ་བཞུགས་པ་དང་། དེ་ལས་སངས་
རྒྱས་ཐམས་ཅད་ཀྱིས་སེན་གོལ་གྱི་སྒྲས་བསྐུལ་ཏེ་བྱང་ཆུབ་ཀྱི་ཤིང་དྲུང་དུ་
གཤེགས་པ་ལ་ལྷའི་བུ་མོ་ཐིག་ལེ་མཆོག་མ་བཀུག་སྟེ་དབང་བསྐུར་བ་ནས་
མི་སློབ་པའི་ཟུང་འཇུག་མངོན་དུ་བྱས་པའི་བར་སྔར་དང་ཆ་འདྲ་བར་ཚུལ་
བསྟན་པ་ཡིན་ནོ། དེ་བཞིན་དུ་འོག་མིན་གྱི་རྟེན་ཅན་གཞན་ལ་གོ་བར་བྱ་
དགོས་སོ། དེ་འདྲ་བ་དེ་མདོའི་རང་ལམ་དོར་ནས་སྔགས་ལམ་ལ་ཞུགས་
པ་མ་ཡིན་ཏེ། རང་ལམ་ལ་སྣོན་པ་བཏབ་པ་ཙམ་ཡིན་པའི་ཕྱིར། འདི་
ལ་བུམ་དབང་དང་གསང་དབང་སྔོན་དུ་མ་སོང་བར་ཤེར་དབང་བསྐུར་བ་
དང་།བསྐྱེད་རིམ་མ་སོང་བར་རྫོགས་རིམ་ཐོབ་པ་དང་། འོད་གསལ་
དང་ཟུང་འཇུག་ཐོབ་པ་ལ་རིམ་པ་དང་པོ་རྣམས་སྔོན་དུ་འགྲོ་མ་དགོས་པ་ནི་

སྔར་མདོ་ལམ་ས་བཅུ་པའི་བར་མངོན་དུ་བྱས་ནས་བསྐྱེད་རིམ་ནས་སེམས་
དབེན་གྱི་བར་གྱི་དོད་ཐུབ་པ་འགོས་ལུགས་པས་བཞེད་པ་ལྟར་དམིགས་བསལ་
དུ་གསུངས་སོ། དེས་ན་རིམ་གཉིས་ཀྱི་གྲངས་དང་གོ་རིམ་ངེས་པ་དང་། སྔགས་
ལ་འདོད་པའི་རྟེན་དང་དབང་པོ་གཉིས་སྦྱོར་དགོས་པར་གསུངས་པ་ནི་རིགས་
ངེས་ཡིན་ཞིང་། འདོད་གཟུགས་ཀྱི་ལྷ་དེ་དང་མི་ལྡན་པར་གསུངས་པ་ནི་ཐ་མལ་
པ་ལ་ཡིན་གྱི། སྲིད་པ་ཐ་མ་པ་ལ་མིན་ནོ་ཞེས་གསལ་སྒྲོན་ལས་སོ།
སྨྲས་པ། ཕྱི་ནང་ཐབས་མཁས་ཟུང་དུ་འབྲེལ་བ་ལས། །སྒྱུ་མ་ལོངས་
སྐུ་མཁའ་ལ་འཇའ་བཞིན་དེངས། །དེ་ལས་དོན་དམ་འོད་གསལ་བསྐལ་
པའི་མེ། །སྒྲིབ་གཉིས་བག་ཆགས་བཅས་པའི་གཤེད་དུ་འབར། ཞེས་བྱའོ།
གཉིས་པ་བདེན་གཉིས་དབྱེར་མེད་ཀྱི་རྫོགས་རིམ་ལ་བསླབ་ཚུལ་ལ་
གཉིས། སྤངས་པ་ཟུང་འཇུག་ཐོབ་ཚུལ་དང་། རྟོགས་པ་ཟུང་འཇུག་ཐོབ་
ཚུལ་ལོ། དང་པོ་ནི། བདེན་གཉིས་དབྱེར་མེད་རྫོགས་རིམ་འགྲུབ་ཚུལ་
ནི། ཞེས་སོགས་ཕྱེད་དང་བཅུ་ལ། ཉོན་སྒྲིབ་ཀྱི་དངོས་གཉེན་དུ་གྱུར་པའི་
དོན་གྱི་འོད་གསལ་ལས་ལྡང་བར་རྩོམ་པ་ན་ལུགས་ལྡོག་གི་ཉེར་ཐོབ་དང་
མཉམ་དུ་འོད་གསལ་གྱི་བཞོན་པའི་རླུང་འོད་ཟེར་ལྔ་པས་ཉེར་ལེན་དང་། དེའི་
སེམས་ཀྱིས་ལྷན་ཅིག་བྱེད་རྐྱེན་ལས་དག་པའི་སྒྱུ་ལུས་རྡོ་རྗེ་ལྟ་བུའི་སྐུར་ལངས་

ན་བདེན་གཉིས་དབྱེར་མེད་ཀྱི་ཟུང་འཇུག་ཐོག་མར་ཐོབ་པ་ཡིན་པའི་ཕྱིར།
དེ་ལྟར་ཐོབ་པ་ལ་ཆོས་ཅན། ཡོན་ཏན་ཁྱད་པར་ཅན་དུ་མ་དང་ལྡན་ཏེ།
དེའི་ཚེ་ཉོན་སྒྲིབ་སྤངས་པའི་རྣམ་གྲོལ་ལམ་ཐོབ་པ་དང་། རང་རྒྱུད་
ལྡན་གྱི་གང་ཟག་དགྲ་བཅོམ་པར་འགྱུར་བ་དང་། འཁོར་བ་ཇི་སྲིད་བར་
རིགས་འདྲ་རྒྱུན་མི་ཆད་པར་རྡོ་རྗེའི་སྐུ་དངོས་ཐོབ་པ་དང་། སྤངས་
པའི་ཡོན་ཏན་ས་བརྒྱད་པ་དང་མཉམ་པ་དང་། སྐུ་ཙམ་གྱི་ཁྱོན་ལ་དུས་
གསུམ་གྱི་ཚད་སྙེད་ཀྱི་སྐུ་དང་ཞིང་གི་བཀོད་པ་ལ་མངའ་བརྙེས་པ་རྣམས་
དུས་མཉམ་དུ་ཐོབ་པའི་ཕྱིར། དེ་ལ་སྤངས་པ་ཟུང་འཇུག་ཅེས་བརྗོད་
པའི་རྒྱུ་མཚན་ཡོད་དེ། ཉོན་སྒྲིབ་སྤངས་པའི་སྤངས་པ་དང་། དག་
པའི་སྒྱུ་ལུས་གཉིས་ཟུང་དུ་འཇུག་པས་ན་དེ་ལྟར་བརྗོད་པའི་ཕྱིར། །
གཉིས་པ་རྟོགས་པ་ཟུང་འཇུག་ལ། དེ་ཉིད་ཀྱིས། །སླར་ཡང་ཞེས་སོགས་
ཕྱེད་དང་བཞི་ལ། དེ་འདྲའི་སྤངས་པ་ཟུང་འཇུག་པ་དེས་སླར་ཡང་དེ་ཁོ་
ན་ཉིད་ཀྱི་དོན་ལ་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་
བའི་དོན་གྱི་འོད་གསལ་མངོན་དུ་གྱུར་ཚེ་སྒྲ་འོད་གཉིས་གཅིག་ཏུ་ཚོགས་པས།
སློབ་པའི་ཟུང་འཇུག་གི་གཙོ་རྟོགས་པ་ཟུང་འཇུག་ཐོག་མར་ཐོབ་པ་ཡིན་ནོ།
སྔགས་རིམ་འདུས་སློབ་མི་སློབ་ཀྱི་ཟུང་འཇུག་གཉིས་སེམས་སྣང་བ་གསུམ་

དང་རླུང་འོད་ཟེར་ལྔ་པ་ལས་སྒྲུབ། གྲུབ་)པའི་སྐུ་ཡིན་གྱི། རྣམ་སྨིན་གྱི་
ལུས་སྦྱངས་པས་དེར་སོང་བ་མིན་ནོ་ཞེས་སོ། ཟུང་འཇུག་གི་དཀའ་བའི་
གནས་འདི་ལ་གསལ་སྒྲོན་ལས་དྲི་བ་དང་ལན་འདི་ལྟ་སྟེ། གལ་ཏེ་ཟུང་འཇུག་
གི་དོན་ནི་ཐུགས་དག་པ་དོན་གྱི་འོད་གསལ་དང་། སྐུ་དག་པ་སྒྱུ་མའི་སྐུ་
གཉིས་དུས་གཅིག་ཏུ་ཚོགས་པ་མ་ཡིན་ནམ། སྔ་མའི་དུས་སུ་ཕྱི་མ་མེད་
ལ་ཕྱི་མའི་དུས་སུ་སྔ་མ་མེད་པས་ཟུང་འཇུག་ཏུ་ཇི་ལྟར་བཞག་ཅེས་དྲིས་པའོ།
ལན་ནི་དེ་བདེན་ཏེ། འདི་ལ་ཟུང་དུ་འཇུག་ཚུལ་མང་དུ་གསུངས་པ་རྣམས་
ཤེས་དགོས་ལ། དེ་ཡང་འཁོར་བ་དང་ནི་མྱ་ངན་འདས། ཞེས་སོགས་ཀྱིས་
ཟུང་འཇུག་ཉེར་གཅིག་དང་། ཉེར་གསུམ་དུ་བྱེད་ནའང་བྱ་རུང་ངོ་ཞེས་
དང་། རིམ་ལྔ་ཆག་འགྱུར་ལས། དེ་ཉིད་ཤེས་པའི་རིམ་པ་བཞིན། ཞེས་
སོགས་ཀྱིས་དེ་གཉིས་འདུས་པ་ལ་ཟུང་འཇུག་ཏུ་བྱེད་པ་དང་། ཀུན་རྫོབ་
དང་ནི་དོན་དམ་གྱི། ཞེས་སོགས་ཀྱིས་དེ་གཉིས་འདྲེས་པ་ལ་ཟུང་འཇུག་
དུ་བྱེད་པ་འདི་ཡིན་ལ་ཞེས་སོགས་དང་། ནམ་ཞིག་ཀུན་རྫོབ་བདེན་པ་སྒྱུ་
མའི་སྐུའི་མཐར་སོན་པ་དང་། དོན་དམ་བདེན་པ་འོད་གསལ་གྱི་མཐར་
སོན་པ་གཉིས་དུས་གཅིག་ཏུ་རྒྱུད་གཅིག་ལ་ཚོགས་པ་ན་རེས་འཇོག་མེད་པར་
 མཉམ་དུ་འདུས་པ་ནི་ཟུང་འཇུག་ཐོབ་པ་ཡིན་ནོ། ཞེས་གསུངས་སོ། ཡང་

བདེན་གཉིས་ཟུང་འཇུག་འདི་ལ་རིམ་ལྔ་དང་སྤྱོད་བསྡུས་ལས། བཅོམ་ལྡན་
འདས་ནས་ཇི་ལྟར་ན་དོན་དམ་པའི་བདེན་པ་ལ་ཞུགས་ཏེ། ཞེས་པ་ནས།
གྲོལ་བ་ནི་སུ་ཞིག་ལགས་ཞེས་སོགས་ཀྱིས་དྲི་བ་དྲུག་མཛད་པ་ནི། རིམ་
པ་བཞིའི་འོད་གསལ་ལས་ཟུང་འཇུག་མངོན་དུ་བྱེད་ཚུལ་གང་། ལམ་བགྲོད་
པའི་རིམ་པ་གང་། འཁོར་བ་ལྡོག་མི་ལྡོག་གི་མཚམས་གང་། ཐར་པའི་
དོན་གང་། ཐར་པར་འགྱུར་བའི་རྒྱུ་མཚན་གང་། གྲོལ་པ་སོགས་གང་
ཞེས་དྲིས་སོ། ལན་ནི་རྡོ་རྗེ་སློབ་དཔོན་གྱིས་སེམས་ཅན་ཆེན་པོ་ལེགས་པོ་
་ཞེས་ཉན་པར་གདམས་ནས། དྲི་བ་གཉིས་པའི་ལན། གསུམ་པ་དང་ལྔ་
པའི་ལན། དང་པོའི་ལན། བཞི་པ་དང་དྲུག་པའི་ལན་ནོ། དེ་དག་བསྡུས་
ཏེ་སྟོན་པ་ནི། དང་པོ་འབྲས་བུ་ལ་མངོན་དུ་ཕྱོགས་པའི་ལམ་བགྲོད་པའི་
རིམ་པ་ཡོད་དེ། བླ་མེད་ཀྱི་རྒྱུད་རྣམས་ལས་ས་བཅུ་པ་ནས་བཅུ་གཅིག་པའི་
བར་བཤད་པ་ཡོད་ཀྱང་། དབྱེ་བསྡུ་ཙམ་ལས་འགལ་བ་མེད་པའི་ཚུལ་གྱིས་
ལམ་བགྲོད་པ་ཡིན་པའི་ཕྱིར། གཉིས་པ་ནི་མ་དག་པའི་སྒྲ་ལུས་སྦས་དོན་
གྱི་འོད་གསལ་མངོན་དུ་མི་བྱེད་ན་དེ་འཁོར་བར་ལྡོག་དགོས་ལ། དེ་མངོན་
དུ་བྱེད་ན་འཁོར་བ་ལས་ལྡོག་པའི་ཕྱིར། རིམ་པ་བཞིའི་དོན་གྱི་འོད་གསལ་
ནས་འཁོར་བར་མི་ལྡོག་པར་ཐར་པའི་རྒྱུ་མཚན་ཡོད་དེ། དེའི་ཚེ་འཁོར་

བའི་དངོས་གཉེན་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པའི་
ཕྱིར། གསུམ་པ་ནི་རིམ་པ་བཞིའི་དོན་གྱི་འོད་གསལ་ལས་ལངས་མ་ཐག་
ཏུ་སློབ་པའི་ཟུང་འཇུག་གི་སྐུར་སྔོན་གྱི་འཕེན་པའི་སྟོབས་ཀྱིས་ཆུ་ལ་ཉ་ལྡིང་
བ་ལྟ་བུ་ཡིན་པའི་ཕྱིར། བཞི་པ་ནི་སྤངས་པ་ཟུང་འཇུག་གི་རྒྱུད་ཀྱི་ཉོན་སྒྲིབ་
སྤངས་པའི་བྲལ་བ་ཆོས་ཅན། ཐར་པ་ཡིན་ཏེ། ཁྱོད་ཀྱི་སྔ་ལོགས་ཀྱི་དོན་
གྱི་འོད་གསལ་དེ་འཁོར་བའི་དངོས་གཉེན་བྱས་པ་ལས་སླར་མི་ལྡོག་པ་ཡིན་
པའི་ཕྱིར། སྤངས་པ་ཟུང་འཇུག་པ་ཆོས་ཅན། གྲོལ་བ་པོ་ཡིན་ཏེ། བྲལ་
བ་དེ་རྒྱུད་ལ་ལྡན་པའི་གང་ཟག་ཡིན་པའི་ཕྱིར། ཞེས་ལན་གསུངས་པའི་
ཕྱིར། ཁ་སྐོང་གི་ཚུལ་དུ་རིམ་ལྔའི་གོ་རིམ་སྦྱང་གཞི་དང་སྦྱར་ནས་བཤད་
པ་ལ། གཞི་ལ་ལས་ཉོན་གཉིས་དབང་བཙན་པ་ལས་འཆི་ཚེ་སྙིང་གའི་རྩ་
མདུད་ལྷག་མེད་དུ་གྲོལ་ནས། ཀུན་རྟོག་རླུང་དང་བཅས་པ་མི་ཤིགས་པའི་
ཐིག་ལེ་ལ་ཐིམ་པ་ལས་སྣང་བ་གསུམ་གྱི་མཐར་སེམས་ཀྱི་རང་མདངས་
གཉུག་སེམས་མངོན་དུ་གྱུར་པ་ལ་འཆི་བ་འོད་གསལ་ཞེས་བྱ་ལ། དེ་ནི་དྭངས་
ཤིང་གསལ་ལ་མི་གཡོ་བའི་ཆུ་བཞིན་གཉིས་སྣང་ཕྲ་མོས་ཀྱང་མ་ཆོད་པའི་
མངོན་སུམ་ལྟ་བུའི་ཡུལ་སྣང་ཅན་དང་། སངས་རྒྱས་རང་ཆོས་སུ་སྒྲུབ་
པའི་ནུས་ལྡན་ཞིག་གོ དེ་ཉིད་རྣམ་རྟོག་གི་རླུང་གིས་གཡོས་ཚེ་དྭངས་ཤིང་

ཐོགས་པ་མེད་པའི་བར་དོ་འགྲུབ་ཅིང་། དེས་སྐྱེ་བ་ལེན་པ་ལ་འཆི་དགོས་
པས་འཆི་སྲིད་དེའི་ལུགས་ལྡོག་གི་ཉེར་ཐོབ་དེ་ཉིད་མཚམས་སྦྱར་བའི་སྐྱེ་བ་
ཡིན་ལ་དེ་བཞིན་མགལ་མེ་ལྟར་འཁོར་རོ། སྦྱང་གཞི་དེ་ཇི་ལྟ་བ་བཞིན་རིམ་
པ་གཉིས་པའི་རྣལ་འབྱོར་པས་འཆི་བ་འོད་གསལ་དེ་སེམས་དབེན་མཐར་
ཐུག་གི་ངོ་བོར་བསྐྱེད་པ་ལ་ལུས་ལ་གནད་དུ་བསྣུན་ནས་སྒོམ་སྟོབས་ཀྱིས་
གཉུག་མའི་སེམས་བདེ་སྟོང་སྦྱར་བའི་ཡེ་ཤེས་སུ་བསྐྱེད་དགོས། དེ་ལ་སྔོན་
དུ་སྙིང་གའི་རྩ་མདུད་གྲོལ་བྱེད་ངག་དབེན་དགོས། དེ་ལ་སྔོན་དུ་གནས་
གཞན་གྱི་རྩ་མདུད་གྲོལ་བྱེད་ལུས་དབེན་དགོས། སེམས་དབེན་ལས་འཆི་
ལས་བར་དོ་ཇི་བཞིན་སྒྱུ་ལུས་འགྲུབ། དེ་འོད་གསལ་དུ་བཅུག་པ་ལས་རིམ་
པ་བཞིའི་དོན་གྱི་འོད་གསལ་བར་ཆད་མེད་ལམ་དང་། དེའི་རྣམ་གྲོལ་ལམ་
ནས་སྤངས་པ་ཟུང་འཇུག་དང་། དེ་ནས་རྟོགས་པ་ཟུང་འཇུག་སྟེ་གོ་རིམ་
ངེས་པའི་ཕྱིར། ངག་གི་སྣང་བ་ལས། རྗེས་ཟུང་འཇུག་གི་སྟེང་ནས་རིམ་
ལྔའི་གོ་རིམ་གསུངས་ཀྱང་། འདི་སྦྱང་གཞི་དང་སྦྱར་ནས་བྲིས་པ་གསུང་
རབ་ཀྱི་གནད་ཤེས་པ་ཡོད་ན་ཆེས་ངོ་མཚར་བར་འགྱུར་མོད། ཅེས་གསུངས་
པ་ལྟར་བཀོད་པ་ཡིན་ཀྱང་ཇི་བཞིན་སྦྱར་བ་མ་སྤོབས། འདི་ནི་འདུས་པའི་
རྣལ་འབྱོར་པའི་དབང་དུ་བྱས་ཀྱི། མ་རྒྱུད་སོགས་ལ་དབེན་གསུམ་གྱི་དོད་

ཐུབ་ཙམ་མོ། རྒྱུད་ཕྱི་མ་ལས་རྗེས་དྲན་དང་ཏིང་ངེ་འཛིན་གྱི་ཡན་ལག་གཉིས་
ཀྱི་སྒོ་ནས་ཟུང་འཇུག་སྒྲུབ་པའི་ཚུལ་གསུངས་པས་སྤངས་རྟོགས་ཟུང་འཇུག་
གཉིས་ཡན་ལག་ཏུ་འཇོག་ཚུལ་ནི། དང་པོ་རྗེས་དྲན་དང་ཕྱི་མ་ཏིང་ངེ་འཛིན་
གྱི་ཡན་ལག་ཡིན་ཏེ། དང་པོའི་རྒྱུད་ཀྱི་སྣང་མཆེད་ཐོབ་གསུམ་རྗེས་དྲན་དང་།
ཕྱི་མ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པའི་ཕྱིར། །
སྨྲས་པ། རྣམ་དག་བདེ་ཆེན་འོད་གསལ་རྟ་ལྗང་ཅན། །སྒྱུ་མ་ལྟ་བུའི་
འཇའ་ལུས་ནམ་མཁའི་ནོར། །ཟུང་དུ་འཇུག་པའི་སྣང་བ་འབྱམས་ཀླས་
པས། །སྒྲིབ་གཉིས་མུན་པའི་དཔུང་ཚོགས་ཅིག་ཅར་བཅོམ། ཞེས་བྱའོ།
གཉིས་པ་རིམ་གཉིས་ཀྱི་བོགས་འབྱིན་གྱི་སྤྱོད་པ་ལ་གཉིས། སྤྱིར་བཤད་
པ་དང་། བྱེ་བྲག་ཏུ་བཤད་པའོ། དང་པོ་ནི། དེ་ལྟ་བུའི། །རིམ་གཉིས་
ལམ་གྱི་བོགས་འབྱིན་སྤྱོད་པ་ནི། ཞེས་སོགས་ཕྱེད་དང་ཉེར་གསུམ་ལ། སྤྱིར་
སྟོན་པ་རྡོ་རྗེ་འཆང་གིས་དབང་པོ་དམན་པ་ལ་ཆགས་བྲལ་དང་། དབང་
པོ་རབ་ལ་ཕ་རོལ་ཏུ་ཕྱིན་པའི་སྤྱོད་པ་དང་། ཁྱད་པར་དུ་ཟབ་མོ་ལ་མོས་
པ་ལ་འཁོར་བསྐྱར་དུ་སྤྲུལ་ནས་ཆགས་བྲལ་གྱི་བརྟུལ་ཞུགས་སྦས་ཏེ། ཆགས་
བཅས་ཀྱི་སྤྱོད་པས་རིམ་གཉིས་ཀྱི་ལམ་བགྲོད་ཚུལ་དང་། དེ་ལ་བོགས་འབྱིན་
པའི་སྤྱོད་པ་དང་བཅས་པ་གསུངས་པའི་ཕྱིར། དེ་ལྟ་བུའི་སྤྱོད་པ་བྱེད་ཚུལ་

ཡོད་དེ། བླ་མེད་ཀྱི་ལམ་འདི་ལ་སྟོང་ཉིད་རྟོགས་པའི་ཡུལ་ཅན་ལྷན་སྐྱེས་
ཀྱི་བདེ་བ་ཆེན་པོའི་ཡེ་ཤེས་འདྲེན་པ་ལ་ཀུན་ད་ལྟ་བུའི་བྱང་སེམས་ཞུ་བའི་
བདེ་བ་འདྲེན་དགོས། དེ་ལ་ལུས་ཀྱི་བྱང་སེམས་དེ་རྒྱས་དགོས། དེ་ལ་
ཕྱི་ནང་གི་འདོད་ཡོན་ལས་རྒྱ་དང་ལུས་ཚོར་སོགས་ལ་ལོངས་སྤྱོད་དགོས་
པའི་ཕྱིར། འདིའི་འདོད་ཡོན་གྱི་གཙོ་བོ་རིག་མའི་འདོད་ཡོན་ཡིན་པས་སྤྱོང་
པ་དང་པོ་གཉིས་ལས་རྒྱ་དང་། ཕྱི་མ་ཡེ་རྒྱ་ལ་བརྟེན་དགོས་པའི་ཕྱིར་ན་
ཟབ་མོ་ལ་མོས་པ་ལ་ཆགས་བཅས་ཀྱི་སྤྱོད་པ་བསྟན་ཏོ། དེའི་ཚུལ་ནི་སྔར་
ལུས་དབེན་གྱི་བདེ་སྟོང་སྦྱོར་ཚུལ་ཇི་ལྟ་བར་གསལ་སྒྲོན་ལས་སོ། འོ་ན་
དུག་གསུམ་ག་ལམ་དུ་འགྱུར་བ་ཡོད་དམ་ཞེ་ན། ཆགས་སྡང་གཉིས་ལམ་
དུ་བྱེད་པ་ཡོད་ལ། གཏི་མུག་ཆགས་སྡང་སོགས་ཉོན་མོངས་གཞན་དང་
མཚུངས་ལྡན་དུ་འཇུག་པའི་སྒོ་ནས་གཏི་མུག་ལམ་བྱེད་ཀྱི་མིང་བཏགས་སུ་
རུང་བ་ཙམ་ཡིན་པའི་ཕྱིར། དེར་ཐལ། དབང་པོ་རབ་དང་ས་མཐོན་པོ་
པ་ལ་གཞན་དོན་སྒྲུབ་པའི་ཡན་ལག་ཏུ་ཆགས་སྡང་གནང་བ་ཡོད་པ་གང་ཞིག
གཏི་མུག་ཞར་བྱུང་ཙམ་མ་གཏོགས་སྒོས་སུ་གནང་བ་མེད་པའི་ཕྱིར། དང་
པོ་དེར་ཐལ། འདུལ་བ་དོན་ཡོད་གྲུབ་པའི་རྒྱུད་ལས། གང་གིས་བླུན་པོ་
འཆིང་གྱུར་པ། །དེ་ཡིས་མཁས་པ་ཡོངས་གྲོལ་བྱེད། ཅེས་གསུངས་པའི་

ཕྱིར། འོ་ན་འདོད་ཆགས་ལས་སྐྱེས་པའི་བདེ་སྟོང་གི་ཡེ་ཤེས་ཀྱིས་འདོད་
ཆགས་སྤོང་ཚུལ་ཇི་ལྟར་ཞེ་ན། མི་སྡུག་པ་སྒོམ་པ་ལྟར་འཛིན་སྟངས་དངོས་
སུ་འགལ་བའི་སྒོ་ནས་སྤོང་བ་མིན་ཡང་། ཆགས་སྡང་གི་རྒྱུ་བདེན་འཛིན་
ཟད་པར་བྱས་པ་ལས་དེའི་འབྲས་བུ་འདོད་ཆགས་ཟད་པ་ཡིན་ཏེ། དཔེར་
ན། ཤིང་ལས་སྐྱེས་པའི་སྲིན་བུས་ཤིང་ཟོས་པ་བཞིན་ཡིན་པའི་ཕྱིར། དེས་
ན་ལམ་དུ་བྱེད་རྒྱུའི་འདོད་ཆགས་དེ་འདོད་ཆགས་དངོས་ཡིན་ཀྱང་། ཐབས་
མཁས་ཀྱིས་ཟིན་པ་དང་མ་ཟིན་པའི་ཁྱད་པར་ལས་རིམ་པར་ཐར་པ་དང་
འཁོར་བའི་རྒྱུར་འགྱུར་བའི་ཕྱིར་ཏེ། དཔེར་ན་ཀེ་ཏ་ཀའི་མེ་ཏོག་སྤོས་ཀྱི་
གླང་པོ་ཆེས་ཟོས་ན་བྲུན་ཐམས་ཅད་གླ་རྩི་དང་། གླང་པོ་ཕལ་བས་ཟོས་ན་
བྲུན་རྣམས་ལྕི་བར་འགྱུར་བའི་དཔེ་དང་སྦྱར་ནས་གསུངས་པའི་ཕྱིར། །
གཉིས་པ་བྱེ་བྲག་ཏུ་བསླབ་ཚུལ་ལ་གཉིས། དབྱེ་བ་དང་། བསླབ་
ཚུལ་ལོ། དང་པོ་ནི། རྟེན་གྱི་སྒོ་ནས་རིམ་གཉིས་ཞེས་སོགས་དགུ་ལ།
སྤྱོད་པ་བྱེད་པའི་རྟེན་གྱི་སྒོ་ནས་བསྐྱེད་རིམ་པའི་སྤྱོད་པ་དང་། རྫོགས་རིམ་
པའི་སྤྱོད་པ་གཉིས་ལས་རེ་རེ་ལ་ཡང་དུ་མ་ཡོད་དེ། སྤྲོས་བཅས་སྤྲོས་མེད་
ཤིན་ཏུ་སྤྲོས་མེད་ཀྱི་སྤྱོད་པ་གསུམ་རེ་ཡོད་པའི་ཕྱིར། འོ་ན་རྩ་རྒྱུད་ལས།
བསྐྱེད་རིམ་པ་སྤྲོས་བཅས་དང་། སྒྱུ་ལུས་པ་སྤྲོས་མེད་དང་། ཟུང་འཇུག་

པ་ཤིན་ཏུ་སྤྲོས་མེད་ཀྱི་སྤྱོད་པ་གསུངས་པ་གང་ཞེ་ན། དེ་ནི་བདེན་འཛིན་
གྱི་སྤྲོས་པ་ཆེ་ཆུང་གི་དབང་དུ་བྱས་པའི་ཕྱིར། དུས་ཀྱི་སྒོ་ནས་དབྱེ་ན་སྣོད་
རུང་དུ་བྱེད་པ་དབང་དུས་ཀྱི་སྤྱོད་པ་དང་། རིམ་གཉིས་སྒོམ་དུས་ཀྱི་སྤྱོད་
པ་དང་གཉིས་ལས་ཕྱི་མ་ལ་རིམ་པ་དང་པོ་ནས་ཟུང་འཇུག་གི་བར་གྱི་ལམ་
སྔར་མ་ཐོབ་པ་ཐོབ་ཕྱིར་དུ་སྤྱོད་པ་བྱེད་པ་དང་ཐོབ་ཟིན་ལ་བོགས་འབྱིན་པའི་
སྤྱོད་པ་དང་གཉིས་ཡོད་པའི་ཕྱིར། འདིར་རྩ་བར་ཕྱི་མ་ལ་གསུངས་(མ་
X )དག་པའོ། སྔ་མ་ལ་བཞི་ཡོད་དེ། བསྐྱེད་རིམ་པས་ཐུན་མོང་བའི་
དངོས་གྲུབ་འགྲུབ་ཕྱིར་དུ་སྤྱོད་པ་བྱེད་པ་དང་། སེམས་དབེན་པས་སྒྱུ་ལུས་
འགྲུབ་ཕྱིར་དང་། སྒྱུ་ལུས་པས་རིམ་པ་བཞིའི་དོན་གྱི་འོད་གསལ་འགྲུབ་ཕྱིར་
དང༌། སློབ་པའི་ཟུང་འཇུག་པས་མི་སློབ་པའི་ཟུང་འཇུག་ཐོབ་ཕྱིར་དུ་སྤྱོད་པ་
བྱེད་པ་རྣམས་ཡོད་པའི་ཕྱིར། དེ་དག་གི་ཚུལ་ནི་རིམ་པ་གཉིས་པའི་སྐབས་སུ་
རླུང་གི་རྣལ་འབྱོར་མཐར་ཕྱིན་པའི་དབང་གིས་ཡེ་ཤེས་གསུམ་སྐྱེད་ནུས་པ་ན་
ཕྱིའི་ཕྱག་རྒྱ་གྲོགས་སུ་མེད་ན་སེམས་དབེན་གྱི་ཡེ་ཤེས་སོགས་མཚན་ཉིད་ཚང་
བ་བསྐྱེད་མི་ནུས་པས་དེའི་དོན་དུ་བརྟེན( བསྟེན་)པ་གསལ་སྒྲོན་ལས་སོ།
གཉིས་པ་བསླབ་ཚུལ་ནི། ལས་རྒྱུ་འདྲ་འབག་ཅེས་སོགས་བཅོ་ལྔ་ལ།
ལས་ཀྱི་ཕྱག་རྒྱ་མ་དང་འདྲ་འབག་དང་ཆས་གོས་སོགས་ཡོད་པ་གང་ཞིག

བརྡ་དང་བརྡ་ལན་སོགས་དང་བཅས་པའི་སྤྲོས་པ་སྤྲོས་བཅས་དང་། སྔ་
མ་དེ་གང་ཞིག་བརྡ་སོགས་དང་བྲལ་བ་སྤྲོས་མེད་ཀྱི་སྤྱོད་པའི་ངོ་བོར་འཇོག་
ལ། འདི་ལ་རྒྱས་འབྲིང་བསྡུས་པ་གསུམ་དུ་ཡོད་དེ། དེ་དག་གི་ཁྱད་པར་
སྤྱོད་ཁང་དང་ཡོ་བྱད་དང་སྒྲུབ་གྲོགས་དང་ཕྱག་རྒྱ་མ་སོགས་མང་ཉུང་གི་
ཁྱད་པར་ཏེ་རྗེའི་གསུང་ལས་ཤེས་པར་བྱའོ། དེ་དག་གི་ཚེ་ན་འདོད་ཡོན་
སྤྱི་དང་ཁྱད་པར་རིག་མའི་འདོད་ཡོན་ལས་ཡུལ་ཅན་ལྷན་སྐྱེས་ཀྱི་བདེ་བ་
ཆེན་པོའི་ཡེ་ཤེས་དེ་ཡུལ་སྟོང་པ་ཉིད་དང་དབྱེར་མེད་རོ་གཅིག་ཏུ་སྦྱར་ནས་
མཉམ་པར་བཞག་པའི་ཏིང་ངེ་འཛིན་རྩེ་གཅིག་ཏུ་སྒོམ་པ་ནི་སྤྱོད་པའི་དངོས་
གཞི་ཡིན་པའི་ཕྱིར། ཕྱིའི་སྤྲོས་པ་ཐམས་ཅད་སྤངས་ཏེ་ཡེ་རྒྱ་དང་སྦྱོར་བ་
དང་གཉིད་ཀྱི་འོད་གསལ་གཉིས་ཟུང་དུ་སྦྲེལ་ནས་བདེ་སྟོང་དབྱེར་མེད་ཀྱི་
ཡེ་ཤེས་ཆིག་དྲིལ་དུ་སྒོམ་པའི་སྤྱོད་པ་དེ་ཤིན་ཏུ་སྤྲོས་མེད་ཀྱི་སྤྱོད་པའི་མཚན་
ཉིད་དོ། དེ་ལྟར་སྤྱོད་པའི་རྣལ་འབྱོར་པ་ཆོས་ཅན། ཁྱད་པར་གྱི་ཆོས་བཞི་
དང་ལྡན་ཏེ། འཁོར་བསྒྱུར་གྱི་རྒྱལ་སྲིད་སོགས་དང་ཐུན་མོང་བའི་དངོས་
གྲུབ་དོན་དུ་མི་གཉེར་བ་དང་། རང་དོན་དུ་ཡོ་བྱད་ཏིལ་འབྲུ་ཙམ་ཡང་མི་
འཆང་བ་དང་། རྣལ་འབྱོར་པ་དེ་ལ་བྷཉྫན་དང་། སུ་ཏ་ན་དང་། ཀུ་ཊི་ས་ར་
ཞེས་སྦྱར་བ་རྣམས་ངེས་ཚིག་གིས་བཤད་ན་ཟས་ཟ་བ་དང་། བཤང་གཅི་གྲོལ་

བ་དང་། ཉལ་བ་དང་གསུམ་ཙམ་ལས་བྱ་བ་གཞན་ཐམས་ཅད་སྤངས་པ་དང་།
རང་གི་སྙིང་ག་ནས་རང་རིགས་ཀྱི་ཡེ་རྒྱ་དང་སྦྱོར་ཞིང་གཉིད་ཀྱི་འོད་གསལ་ཉིན་
མཚན་ཁོར་ཡུག་ཏུ་སྐྱོང་བའི་ཁྱད་པར་དང་ལྡན་པའི་ཕྱིར།
སྨྲས་པ། ཨེ་མ་ཧོ་མཚར་ངོ་ལའི་ལོ་འདབ་ལས། །བདུད་རྩིའི་འབྲས་
སྨིན་ངན་སོང་མི་བཟད་རྒྱུ། །ཆགས་སྡང་རྨོངས་པའི་འཇིག་རྟེན་དུག་གསུམ་
ལས། །སྐུ་གསུམ་འགྲུབ་པའི་བཅུད་ལེན་འདི་རྨད་བྱུང་། ཞེས་བྱའོ།
གསུམ་པ་རིམ་གཉིས་བསྒོམས་པས་འབྲས་བུ་མངོན་དུ་བྱེད་ཚུལ་ནི།
དེ་ལྟར་རིམ་གཉིས་ཞེས་སོགས་བཅུ་དྲུག་ལ། དེ་ལྟར་རིམ་གཉིས་བོགས་
འབྱིན་པའི་སྤྱོད་པ་དང་བཅས་པ་ལ་བསླབས་པའི་འབྲས་བུ་ནི་བླ་ན་མེད་པའི་
ཟུང་འཇུག་ཐོབ་པ་རབ་དང་། གྲུབ་ཆེན་བརྒྱད་ནི་འབྲིང་དང་། ཞི་སོགས་
ཀྱི་ལས་འགྲུབ་པ་ཐ་མ་ཡིན་ལ་བསྡུ་ན་འབྲིང་ཐ་གཉིས་ཐུན་མོང་བའི་དངོས་
གྲུབ་དང་། དང་པོ་མཆོག་གི་དངོས་གྲུབ་སྟེ་དེ་གཉིས་སུ་འདུའོ། གྲུབ་ཆེན་
བརྒྱད་ནི་ལྷ་མོ་བཞིས་ཞུས་ལས། རིལ་བུ་མིག་སྨན་དངོས་གྲུབ་དང་། །ས་
འོག་རལ་གྲིའི་དངོས་གྲུབ་དང་། །ནམ་མཁར་འཕུར་དང་མི་སྣང་དང་།
།ཤི་བ་མེད་དང་ནད་འཇོམས་པའོ། ཞེས་གསུངས་པ་ལྟར་རོ། ཁྱད་པར་
སྔར་བཤད་པའི་སློབ་པའི་ཟུང་འཇུག་པ་དེས། སྤྱོད་པ་རྣམ་གསུམ་སོགས་

ཅི་རིགས་པ་ལ་བློ་སྦྱོང་བར་བྱེད་ཅིང་མཉམ་རྗེས་ཀྱི་དགེ་སྦྱོར་སྤེལ་མར་
བསྐྱངས་པ་ལས་འབྲས་བུ་ཐོབ་པའི་མཚན་མ་དབང་ཕྱུག་གི་ཡོན་ཏན་བརྒྱད་
ལ་མངའ་བརྙེས་ནས་འབྲས་བུ་མངོན་དུ་བྱེད་པ་ཡིན་ལ། དེ་བརྒྱད་ནི། རྟེན་
བརྟེན་པ་སྤྲོ་བ་ནི་ཕྲ་བ་དང་། བསྡུ་བ་ནི་ཡང་བ་དང་། རྟེན་བརྟེན་པ་སྤྲོ་
བསྡུའི་བདག་པོར་གྱུར་པ་ནི་ཡང་དག་པར་ཐོབ་པ་དང་། གང་འདོད་དུ་
བགྲོད་ནུས་པས་ཁྱབ་པ་དང་། ཐམས་ཅད་ཟིལ་གྱིས་གནོན་པའི་རབ་ཏུ་
གསལ་བ་དང་འདོད་པ་ཐམས་ཅད་སྦྱོར་བས་བརྟན་པ་དང་། ཚར་གཅོད་
རྗེས་འཛིན་གྱི་དབང་ཕྱུག་ཉིད་དང་། སྟོབས་བཅུ་རྗེས་མཐུན་པ་སོགས་ལ་
འདོད་དགུར་དབང་བསྒྱུར་བ་དང་བརྒྱད་ཐོབ་པ་ན་འབྲས་བུ་ལ་ཉེ་བར་སྦྱོར་
བའི་ཐབས་རྣམས་ཉམས་སུ་བླངས་ནས། ཐོ་རངས་ཕྱི་ནང་གི་ཐབས་གཉིས་
ཀྱིས་དྲངས་པའི་སློབ་མཐའི་དོན་གྱི་འོད་གསལ་སྐད་ཅིག་དང་པོ་དེས་ཤེས་
སྒྲིབ་ཕྲ་ཞིང་ཕྲ་བའི་དངོས་གཉེན་བྱས། སྐད་ཅིག་གཉིས་པ་སློབ་པའི་ཟུང་
འཇུག་སྒྱུ་མའི་སྐུ་དེ་མི་སློབ་པའི་ཟུང་འཇུག་ཆོས་སྐུ་བདེ་བ་ཆེན་པོར་གྱུར་
པའོ། དེ་འདྲའི་དག་པ་གཉིས་ལྡན་གྱི་ཡུལ་འོད་གསལ་དེ་འདུས་མ་བྱས་
པའི་ཆོས་སྐུ་དང༌། ཡུལ་ཅན་འོད་གསལ་ནི་ཆོས་སྐུའམ་བདེ་བ་ཆེན་པོའི་
ཡེ་ཤེས་དང་། དེ་གཉིས་ཟུང་དུ་འཇུག་པའི་རྟེན་གཟུགས་སྐུ་དེ་སྐུ་གསུམ་

ཐ་མི་དད་པ་ཟུང་འཇུག་མཚན་དཔེས་སྤྲས་པ་ནི་ཡན་ལག་བདུན་དང་ལྡན་
ཏེ། ལོངས་སྤྱོད་རྫོགས་པའི་ཡན་ལག མདོ་ལས་ཁྱད་པར་གྱི་ཆོས་རང་
གི་ཐུགས་ཀ་ནས་རང་རིགས་ཀྱི་རིག་མ་དང་ཁ་སྦྱོར་བའི་ཡན་ལག རླུང་
དབུ་མར་ཐིམ་པ་ལས་བྱུང་བའི་རྒྱ་ཆེ་བ་དང་གྱ་ནོམ་པ་དང་ཟག་པ་མེད་པའི་
བདེ་བ་ཆེན་པོའི་ཡན་ལག བདེ་བ་དེ་ཡང་གདོད་མ་ནས་མ་གྲུབ་པའི་རྣམ་
ཀུན་མཆོག་ལྡན་གྱི་རང་བཞིན་མེད་པའི་ཡན་ལག དག་པའི་སྒྱུ་ལུས་མཚན་
དཔེའི་སྐུ་དེ་འཁོར་བ་མ་སྟོངས་བར་དུ་རྒྱུན་མི་ཆད་པའི་ཡན་ལག སྙིང་
རྗེ་ཆེན་པོའི་གཞན་དབང་དུ་གྱུར་པས་སྐུ་དེ་ངོ་བོ་གཞན་དུ་འགྱུར་བ་མེད་པས་
འགོག་པ་མེད་པའི་ཡན་ལག གཞན་དོན་དུ་ཞི་མཐའ་སྤངས་པས་སྙིང་རྗེས་
ཡོངས་སུ་གང་བའི་ཡན་ལག་སྟེ་ཁ་སྦྱོར་ཡན་ལག་བདུན་ལྡན་གྱི་རླུང་སེམས་
ལས་གྲུབ་པའི་ལོངས་སྐུ་དང་། དེ་ནས་མ་དག་པའི་ཞིང་རྣམསསུ་སྤྲུལ་སྐུ་
བྱེ་བ་ཐེར་འབུམ་འགྱེད་པ་སོགས་སྐུ་བཞིའི་གོ་འཕང་ཅིག་ཆར་དུ་མངོན་དུ་
བྱས་ཏེ། སྐུ་དག་པ་སྒྱུ་མའི་སྐུ་དང་། ཐུགས་དག་པ་དོན་གྱི་འོད་གསལ་
གཉིས་ཟུང་དུ་འཇུག་པའི་ཆོས་སྐུའི་དབྱིངས་ལས་ནམ་ཡང་གཡོ་བ་མེད་པར་
ནམ་མཁའ་ཇི་སྲིད་གནས་པ་དེ་སྲིད་དུ་འགྲོ་བའི་དོན་ལ་གཞོལ་བའི་མཛད་པ་རྒྱུན་
མི་ཆད་པ་ནི། མགོན་པོ་བྱམས་པས། དེ་བཞིན་འཁོར་བ་ཇི་སྲིད་དུ། །ལས་

ནི་རྒྱུན་མི་ཆད་པར་འདོད། ཅེས་གསུངས་པའི་ཕྱིར། དེ་ལས་མཆོག་གི་སྤྲུལ་
སྐུ་རྟེན་དང་བརྟེན་པ་ཆོས་སྐུ་གཉིས་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་པས་
གཟུགས་སྐུགཉིས་ལ་གཉིས་སུ་མེད་པའི་ཡེ་ཤེས་ཀྱི་སྐུ་ཞེས་དང་། ངོ་བོ་ཉིད་སྐུའི་
སྐུགསུང་ཐུགས་དབྱེར་མེད་པའི་ཟུང་འཇུག་འདུས་བྱས་སུ་བཞེད་ལ། ཟུང་འཇུག་
གི་སྐུལ་ཡང་སྐུགཉིས་ཀྱི་རྣམ་བཞག་མཛད་པ་རྫོའི་ཕུགས་ཀྱི་བཞེད་པར་གོའོ།
སྨྲས་པ། ཐུན་མོང་ལམ་དང་དབང་བཞིའི་བཅུད་འཐུང་བ། །བསྐྱེད་དང་
རྫོགས་པའི་རིམ་པའི་ལུས་རྩལ་རྫོགས། །ཐབས་ཤེས་སྒྱུ་འོད་འདབ་ཟུང་ལེགས་
བསྐྱོད་དེ། །ཟུང་འཇུག་ཆོས་སྐུའི་མཁའ་ལ་ཐོགས་མེད་རྩེན། ཞེས་བྱའོ།
གཉིས་པ་རྫོགས་རིམ་གཞན་ལ་བསླབ་ཚུལ་ལ་གསུམ། རིམ་ལྔ་གཙོ་
བོར་བྱས་ཏེ་ས་ལམ་དང་སྒྱུར་ཚུལ་སྤྱིར་བཤད་པ། ཡེ་ཤེས་ཞབས་ལུགས་
སོགས་ཀྱི་རྫོགས་རིམ་བྱེ་བྲག་ཏུ་བཤད་པ། ཚད་ལྡན་གྱི་རྫོགས་རིམ་མི་
འདྲ་བ་རྣམས་གནད་མཐུན་པར་བཤད་པས་མཇུག་བསྡུ་བའོ། དང་པོ་ནི།
རིམ་གཉིས་ལམ་ལ་ཞེས་སོགས་ང་དགུ་ལ། རིམ་གཉིས་ཀྱི་ལམ་ལ་ས་བཅུ་
དང་ལམ་ལྔའི་འཇོག་ཚུལ་ལ་བརྟག་གཉིས་དང་། སམ་བྷུ་ཊ་ལས་མདོ་ལམ་
བཅུ་གཅིག་པ་ཀུན་ཏུ་འོད་ཀྱི་སྟེང་དུ་མོས་སྦྱོར་གྱི་ས་བསྣན་པའི་བཅུ་གཉིས་
དང༌། དགོངས་པ་ལུང་བསྟན་ལས་དོན་གྱི་འོད་གསལ་ས་བཅུ་གསུམ་པར་

གསུངས་པ་ལས་ངོས་འཛིན་མེད་ལ། སྤྱོད་བསྡུས་འགྲེལ་པར་སྔགས་ཀྱི་
སྦྱོར་ལམ་དྲོད་སོགས་བཞི་ལ་ཆེ་འབྲིང་ཆུང་གསུམ་ཕྱེ་བས་ས་བཅུ་གཉིས་
དང་། དེའི་སྟེང་དུ་རབ་དགའམ་དོན་གྱི་འོད་གསལ་དང་བཅུ་གསུམ་མཛད།
ཡབ་སྲས་ཀྱི་གཞུང་ལས་ས་བཅུ་ཞེས་པ་ཙམ་དང་། རྡོ་རྗེ་ཕྲེང་བར་བུམ་
དབང་བཅུ་གཅིག་དང་གོང་མ་གསུམ་སྟེ་བཅུ་བཞི་པོ་ས་རེ་རེའོ་ཞེས་པ་ཙམ་
དང་། རྩ་རྒྱུད་དང་བཤད་རྒྱུད་གཞན་ལས་ཀྱང་སའི་མིང་དོན་གང་ཡང་
མ་བྱུང་བས། སའི་འཇོག་ཚུལ་མང་དུ་བྱུང་བ་ཡིན་ནོ། རང་ལུགས་བཅུ་
བཞི་བྱེད་ཚེ་སློབ་དཔོན་ཆེན་པོ་འཇིགས་མེད་འབྱུང་གནས་ཀྱིས་བཞེད་པ་
ལྟར་འཕགས་པ་སློབ་པའི་ས་དགུ་དང་། ས་བཅུ་པ་ཙམ་དང་། བཅུ་པའི་
ཁྱད་པར་ཅན་གྱི་ལམ་དང་། དེའི་བར་ཆད་མེད་པའི་ལམ་སྟེ། ཕྱི་མ་འདི་
གཉིས་ལ་མངོན་བརྗོད་བླ་མ་ལས་དཔེ་མེད་ཀྱི་ས་དང་། ཡེ་ཤེས་ལྡན་གྱི་
ས་ཞེས་གསུངས་སོ། དེ་སྟེང་ཀུན་ཏུ་འོད་དང་། མོས་སྤྱོད་ཀྱི་ས་བསྣན་
པས་བཅུ་བཞིར་གསུངས་པ་ལྟར་བཞེད་པའི་ཕྱིར། རིམ་པ་བཞི་པའི་འོད་
གསལ་ཐོབ་པ་དང་མཉམ་དུ་ས་དང་པོ་ཐོབ་པ་ན། ཉོན་སྒྲིབ་ཀུན་ལྷན་ཐམས་
ཅད་ཅིག་ཆར་དུ་སྤངས་པ་དང་། སློབ་པའི་ཟུང་འཇུག་སྒོམ་ལམ་བདེ་སྟོང་
དབྱེར་མེད་ཀྱི་ཡེ་ཤེས་ཆུང་འབྲིང་ཆེ་བ་དགུས་ཤེས་སྒྲིབ་སྐོར་དགུར་བྱས་

ནས་རིམ་ཅན་ངང་། ཅིག་ཆར་དུ་སྤོང་བའི་བཞེད་ཚུལ་གཉིས་ཡོད་དེ། དབུས་
ཀྱི་རྒྱུད་སྟོད་ཀྱིས་མཚོན་བྱ་དོན་གྱི་རྡོ་རྗེ་འཆད་པའི་གཞུང་ཁུངས་སུ་དྲངས་
ནས་སྤང་གཉེན་སྐོར་དགུ་བྱེད། རྒྱུད་སྨད་ཀྱིས་སློབ་མཐའི་འོད་གསལ་
གྱིས་ཅིག་ཆར་དུ་སྤོང་། ས་དགུ་ནི་སློབ་མཐའི་འོད་གསལ་ཤེས་སྒྲིབ་སྤོང་
བ་ནུས་ལྡན་དུ་སྒྲུབ་པ་ལ་ཚོགས་ཆེ་འབྲིང་ཆུང་གསུམ་དང་། དེ་རེ་རེ་ལ་
ཆེ་འབྲིང་ཆུང་གསུམ་བཞེད་ཚུལ་གཉིས་ལས་ཕྱི་མ་ལྟར་བཞེད་པའི་མཁས་
པ་མང་ངོ་། གཞན་ཡང་རྡོ་རྗེ་ཕྲེང་བ་ལས་བུམ་དབང་བཅུ་གཅིག་དང་དབང་
གོང་མ་གསུམ་དང་བཅུ་བཞི་པོ་ས་རེ་རེ་དང་སྦྱར་བའི་རྣམ་གྲངས་མང་དུ་
གསུངས་ཀྱང་དབྱེ་བསྡུ་ཙམ་ལས་འགལ་བ་མེད་དོ། མདོ་སྔགས་ཀྱི་ལམ་
དོད་ཐུབ་སྦྱར་བ་ལ་ཐོག་མར་རྫོགས་རིམ་གྱི་སྨིན་བྱེད་དུ་སྒོམ་པའི་བསྐྱེད་
རིམ་ས་བདུན་པ་མན་དང་སྦྱོར་ལ། བསྐྱེད་རིམ་ཕྲ་རགས་མཐར་ཕྱིན་པ་
ས་བརྒྱད་པ་དང་དོད་ཐུབ་སྦྱོར་ཏེ། ས་བརྒྱད་པར་ཞིང་དག་སྦྱོར་བ་ཐོབ་
པ་ལྟར་རྣལ་འབྱོར་པ་དེས་སྣོད་བཅུད་དག་པའི་རྣམ་རོལ་ཏུ་ལྟ་བའི་ཡོངས་
སུ་དག་པ་ཐོབ་པའི་ཕྱིར། འཕགས་པ་ཡབ་སྲས་ཀྱིས་བསྐྱེད་རིམ་མཐར་
ཕྱིན་ས་བརྒྱད་པ་དང་། སེམས་དབེན་བཅུ་པའི་དོད་ཐུབ་ཏུ་གསུངས་པ་ཙམ་
ལས་ངོས་འཛིན་མ་མཛད་དོ། ལུས་དབེན་གྱིས་སྦྱངས་པའི་ངག་དབེན་ས་

དགུ་པའི་དོད་ཐུབ་སྟེ། མདོ་ལུགས་ས་དགུ་པར་ངག་གི་ཡེ་ཤེས་སོ་སོར་ཡང་
དག་རིག་པ་ཐོབ་པ་ལྟར་ངག་དབེན་གྱི་སྐབས་སུ་ངག་གི་རྩ་བ་རླུང་དུལ་བས་
དེ་ལ་དབང་ཐོབ་པའི་ཕྱིར། སེམས་དབེན་དང་སྒྱུ་ལུས་གཉིས་བཅུ་པའི་དཀྱིལ་
སྟོད་དང་སྦྱར་ཏེ། ལས་ཀྱི་བག་ཆགས་ངན་པ་བཟང་པོར་བསྒྱུར་བ་དང་
འོད་ཟེར་ཆེན་པོའི་དབང་བསྐུར་ཐོབ་པ་བཞིན་དང་པོའི་སྐབས་སུ་རླུང་སེམས་
ལྷ་སྐུར་བསྒྱུར་ནུས་པ་དང་། ཕྱི་མའི་སྐབས་སུ་སངས་རྒྱས་ལས་དབང་བསྐུར་
དངོས་སུ་ཐོབ་པའི་ཕྱིར། འོད་གསལ་དང་ཟུང་འཇུག་གཉིས་བཅུ་པའི་དཀྱིལ་
སྨད་དང་སྦྱོར་ཏེ། དེ་གཉིས་བསོད་ནམས་ཀྱི་ཚོགས་རྫོགས་པས་སྒྲིབ་པ་
སྤོང་བ་ལ་ནུས་མཐུ་ཆེ་བ་དང་། ལམ་གཞན་ལ་གསར་དུ་སློབ་མི་དགོས་
པར་མཚུངས་པའི་ཕྱིར། ལམ་ལྔ་འཇོག་ཚུལ་ཡོད་དེ། ཐུན་མོང་ལམ་
སྦྱངས་སྔོན་དུ་སོང་ཞིང་དབང་བཞི་རྣམ་པར་དག་པ་ཐོབ། དམ་སྡོམ་ལ་
གནས་པའི་གང་ཟག་གིས་བསྐྱེད་རིམ་ལ་བསླབས་པས་དེ་ལ་མྱོང་བ་སྣ་ཟིན་
སྐྱེས་པ་ནས་ཐབས་ཅན་ལ་བརྟེན་ནས་སྒོམ་སྟོབས་ཀྱིས་རླུང་དབུ་མར་ཞུགས་
གནས་ཐིམ་གསུམ་བྱས་པ་ལས་བྱུང་བའི་སྣང་བའི་ཡེ་ཤེས་ཀྱིས་བདེ་སྟོང་
དངོས་སུ་འདྲེན་མི་ནུས་པའི་བར་གྱི་ལམ་རྣམས་བླ་མེད་རང་གི་ཚོགས་ལམ་
མོ། དེ་འདྲ་བའི་བདེ་སྟོང་འདྲེན་ནུས་པའི་རྟོགས་པ་རྒྱུད་ལ་སྐྱེས་པ་ནས་

རྫོགས་རིམ་དུ་འཕོས་པར་འཇོག་ཀྱང་། བསྐྱེད་རིམ་པ་དབང་རྣོན་གྱིས་རླུང་
ཐིམ་པའི་ཞུ་བདེས་སྟོང་ཉིད་རྟོགས་པ་ཡོད་ལ། དེ་འདྲ་བའི་རྟོགས་པ་རྫོགས་
རིམ་དུ་འདོད་པ་དང་། དེའི་རྟོགས་རིགས་སུ་འདོད་པ་དང་གཉིས་ཡོད་ལ།
དང་པོ་ལྟར་ན་དེ་བསྐྱེད་རིམ་སྒོམ་པའི་སྐབས་ཡིན་པའི་རྒྱུ་མཚན་གྱིས་དེ་
བསྐྱེད་རིམ་པར་འཇོག་གམ་དཔྱད་བྱར་གསུངས་སོ། དཔོན་སློབ་བྱམས་
པ་རིན་པོ་ཆེ་ནས་དེ་འདྲའི་གང་ཟག་བསྐྱེད་རིམ་པ་དང་། རྟོགས་པ་རྫོགས་
རིམ་དུ་བཞེད་དོ། ཤིན་ཏུ་ཕྲ་བའི་སེམས་ལ་ལྷན་སྐྱེས་ཀྱི་སེམས་ཞེས་དང་།
དེས་མྱོང་བའི་བདེ་བ་ལ་ལྷན་སྐྱེས་ཀྱི་བདེ་བ་དང་། བདེ་བ་དེས་སྟོང་ཉིད་
མངོན་སུམ་དུ་མ་རྟོགས་ཚུན་ཆད་དམ། རླུང་དབུ་མར་ཐིམ་པ་ལས་བྱུང་
བའི་སྣང་བའི་ཡེ་ཤེས་སྐྱེས་པ་ནས་སྒྱུ་ལུས་དོན་གྱི་འོད་གསལ་དུ་མ་ཞུགས་
པའི་བར་ལ་སྦྱོར་ལམ་དྲོད་རྩེ་མོ་བཟོད་པ་ཆོས་མཆོག་བཞི་དང་། དེ་བཞི་
ལ་ལུས་དབེན་དང་། ངག་དབེན་དང་། སེམས་དབེན་དང་། སྒྱུ་ལུས་
བཞི་རིམ་པར་འཇོག་པའི་ཕྱིར། དོན་གྱི་འོད་གསལ་ཐོབ་ནས་རྟོགས་པ་ཟུང་
འཇུག་མ་ཐོབ་པའི་བར་མཐོང་ལམ་བར་ཆད་མེད་ལམ་དང་། དེ་ལས་སྤངས་
པ་ཟུང་འཇུག་རྣམ་གྲོལ་ལམ་དང་། ཟུང་འཇུག་པ་དེས་སླར་ཡང་རླུང་ཐིམ་
པའི་ཚུལ་གྱིས་རྟོགས་པ་ཟུང་འཇུག་ཐོབ་པ་དང་དེ་ནས་མི་སློབ་པའི་ཟུང་འཇུག་

མ་ཐོབ་བར་སྒོམ་ལམ་ལ་ས་དག་འཇོག་ཚུལ་ནི། དེས་ལམ་གཞན་ལ་བསླབ་
མི་དགོས་ཀྱང་བསླབས་ཟིན་གྱི་དོན་རྣམས་ཤེས་སྒྲིབ་ལྷག་མེད་དུ་ཟད་པའི་
དོན་དུ་ཡང་ཡང་སྒོམ་པའི་ཡེ་ཤེས་དང་ཡོན་ཏན་གོང་ནས་གོང་དུ་འཕེལ་
བ་ལ་ས་དགུའི་རྣམ་བཞག་བྱའོ། སློབ་མཐའི་དོན་གྱི་འོད་གསལ་གྱིས་ཤེས་
སྒྲིབ་སྐོར་དགུ་རིམ་དང་ཅིག་ཆར་དུ་སྤོང་བའི་ལུགས་གཉིས་གསུངས་ཀྱང་།
ཕྱི་མ་ལྟར་ཡིན་ཏེ་སྒྱུ་ལུས་ཐོབ་ནས་ཤེས་སྒྲིབ་སྤོང་བ་ལ་མཐུ་ཤིན་ཏུ་ཆེ་བས་
རིམ་པ་བཞི་པའི་འོད་གསལ་གྱིས་ལམ་གཞན་གྱིས་སྤོང་ཐེབས་བདུན་ཅིག་
ཆར་དུ་སྤོང་ནུས་པ་གང་ཞིག འདི་དེ་ལས་ཀྱང་མཐུ་ཤིན་ཏུ་ཆེ་བས་རིགས་
 པས་འགྲུབ་པའི་ཕྱིར་སྙམ་སྟེ་དཔྱད་པར་བྱའོ།
མི་སློབ་པའི་ཟུང་འཇུག་རྡོ་རྗེ་འཛིན་པའི་ས་དེ་བླ་མེད་རང་གི་མི་སློབ་ལམ་
སྟེ། ཕར་ཕྱིན་ཐེག་པའི་བཅུ་གཅིག་པ་ཀུན་ཏུ་འོད་ཀྱི་ས་དང་དོན་གཅིག་
གོ བླ་མེད་ཀྱི་རྒྱུད་དོན་སྡུད་པ་ནས་འདིའི་བར་གྱི་ལམ་གྱི་རྣམ་བཞག་དེ་
དག་ནི་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པ་འཕགས་ལུགས་
ཀྱི་རིམ་ལྔའི་བགྲོད་ཚུལ་རགས་རིམ་ཙམ་བཀོད་པ་ཡིན་ལ་འདི་ལ་གོ་བ་
ལེགས་པར་ཆགས་ན། བླ་མེད་ཀྱི་ཕ་མའི་རྒྱུད་སྡེ་གཞན་གྱི་རྫོགས་རིམ་རྣལ་
འབྱོར་བཞི་རིམ་དང་། ཐིག་ལེ་བཞི་རིམ་སོགས་དང་། བདེ་དགྱེས་ཀྱི་

གཏུམ་མོ། འདུས་པའི་སྒྱུ་ལུས། འོད་གསལ། བར་དོ། བདེན་བཞིའི་
འཕོ་བ། གྲོང་འཇུག་དང་དྲུག་ཏུ་བྱས་པ་དང་། ཡང་གཏུམ་མོ། དགའ་
བཞི། སྒྱུ་ལུས། འོད་གསལ། ཟུང་འཇུག འཕོ་བ་གྲོང་འཇུག་དང་དྲུག་
སྟེ་ནཱ་རོ་ཆོས་དྲུག་ལ་ཡང་འདྲེན་ཚུལ་གཉིས་ཡོད་ནའང་དེ་དག་རིམ་པར་
ལུགས་འདིའི་རིམ་པ་ལྔར་མི་འདུ་བ་(མ་)ཡིན་ནོ། ཁྱད་པར་ནཱ་རོ་ཆོས་
དྲུག་གསལ་སྒྲོན་ལས། གཏུམ་མོའི་རྣལ་འབྱོར་རླུང་གི་སྟེ། །སེམས་དམིགས་
བདེ་བ་ཆེན་པོ་འོ། ཞེས་རྡོར་བཟླས་ཀྱི་སེམས་དབེན་འདྲེན་པའི་དོད་གཏུམ་
མོའི་རྣལ་འབྱོར་དང་། སེམས་དབེན་གྱི་དོད་གཏུམ་མོ་ལས་དགའ་བཞི་
དང་། དེ་ལ་ཕ་རྒྱུད་ཀྱི་སྒྱུ་འོད་ཟུང་གསུམ་བསྣན་པས་ཁ་བསྐངས་ཏེ་རིམ་
ལྔར་བྱེད་པ་དེའི་དོན་ཡིན་གྱི། དེ་ལས་གཞན་དུ་འཆད་པ་དེའི་དོན་མིན་
ནོ་ཞེས་གསུངས་པ་ལྟར་རོ། འོ་ན་འདིར་སྒྱུ་ལུས་མ་རྒྱུད་ལ་ཁ་སྐོང་དུ་
གསུངས་པ་དང་། བརྟག་གཉིས་ལས། ཇི་ལྟར་སྒྱུ་མ་རྨི་ལམ་དང་། །ཇི་
ལྟར་བར་མའི་སྲིད་ཡིན་པ། ཞེས་སོགས་ཀྱིས་སྒྱུ་ལུས་བསྟན་པ་ཇི་ལྟར་མི་
འགལ་ཞེ་ན། མ་རྒྱུད་ལས་སྒྱུ་ལུས་མ་བསྟན་པ་མིན་ཀྱང༌། གཉུག་མའི་
རླུང་སེམས་ལས་ཀུན་རྫོབ་སྒྱུ་ལུས་སྒྲུབ་ཚུལ་འདས་པ་ཁོ་ན་ལས་ཤེས་དགོས་
པའི་དོན་ཡིན་ནམ་དཔྱད་པར་བྱའོ། ཕ་མའི་རྒྱུད་གཉིས་ཀ་རླུང་དང་ཐིག་

ལེ་ལ་གནད་དུ་བསྣུན་པ་འདྲ་ཡང་། མ་རྒྱུད་ལ་ཐིག་ལེ་གཙོ་ཆེ་ཞིང་། ཕ་
རྒྱུད་ལ་ཟུང་འཇུག་གི་སྒྲུབ་གཞི་རླུང་གཙོ་ཆེ་བའི་དབང་གིས་མ་རྒྱུད་ལ་དབེན་
གསུམ་གྱི་ཐ་སྙད་མི་སྦྱོར་བར་གསུངས་ན་ཡང་། ལམ་རང་རང་གི་ངོ་བོ་
དང་བྱེད་ལས་དང་། དོད་ཐུབ་སོགས་ཅི་རིགས་ཀྱིས་ལུགས་འདིའི་རིམ་
པའི་ནང་དུ་འདུ་བར་གསུངས་སོ། །
གཉིས་པ་ཡེ་ཤེས་ཞབས་ལུགས་སོགས་སོ་སོར་བཤད་པ་ལ་བཞི། ཡེ་
ཤེས་ཞབས་ཀྱི་ཐིག་ལེ་བཞིའི་རྣལ་འབྱོར་བཤད་པ་དང་། དཔལ་འཛིན་
ལུགས་ཀྱི་རྣལ་འབྱོར་བཞི་རིམ་བཤད་པ་དང་། ལཱ་མི་པའི་རྫོགས་རིམ་
རྣལ་འབྱོར་ཆེན་པོ་བཤད་པ་དང་། དྲིལ་བུ་པའི་ལུགས་ཀྱི་རིམ་པ་ལྔ་པ་
བཤད་པའོ། དང་པོ་ལ་གཉིས། འདུས་པའི་རྫོགས་རིམ་ལ་མི་ཤིགས་པ་
དང་གསང་བ་དང་སྔགས་ཀྱི་ཐིག་ལེ་གསུམ་གྱིས་རླུང་དང་ཐིག་ལེ་ལས་རུང་
དུ་བྱེད་པ་དང་། དེ་ཁོ་ན་ཉིད་ཀྱི་ཐིག་ལེའི་རྣལ་འབྱོར་གྱིས་འོད་གསལ་
དང་ཡེ་ཤེས་ཀྱི་སྐུ་སྒྲུབ་ཚུལ་ལོ། དང་པོ་ནི། བྱེ་བྲག་ཡེ་ཤེས་ཞབས་ལུགས་
ཞེས་སོགས་བདུན་ལ། སྙིང་གར་མི་ཤིགས་པའི་ཐིག་ལེ་ནི། ངོ་བོ་ཟབ་
གསལ་གཉིས་མེད་ཀྱི་ཡེ་ཤེས་དང་། རྣམ་པ་ཀུན་རྫོབ་གཟུགས་ཀྱི་ཁ་དོག་
སྣ་ལྔ་པ་ཙ་ན་ཀའི་འབྲུ་ཚད་ཙམ་དང་། དེ་དང་ཆ་འདྲ་བ་སེམས་ཅན་རྣམས་

ཀྱི་སྙིང་པདྨ་ཁ་སྦྱར་གྱི་དབུས་ན་གནས་པ་ཞིག་གོ དེའི་རྣལ་འབྱོར་སྦྱོང་
ཚུལ་ནི་ཐིག་ལེ་དེ་རླུང་འོད་ཟེར་ལྔ་པ་དང་ལྷན་ཅིག་ཏུ་འཇུག་པའི་སེམས་
མཚོན་བྱེད་ཡིན་པས་དེ་སྐྱེས་པ་ན་རླུང་མེ་ཆུ་ས་སོགས་སྐྱེ་ཞིང་། བསྡུ་ནའང་
དེར་འདུ་བས་དེ་ལྟར་དུ་རྣལ་འབྱོར་པས་སྦྱང་གཞི་དང་རྣམ་མཐུན་བྱས་ཏེ་
རྗེས་ཞུགས་ཀྱི་རིམ་པས་འོད་གསལ་དུ་འཇུག་ཚུལ་འཕགས་ལུགས་ལྟར་
བཞེད་དོ། ནོར་བུར་གསང་བའི་ཐིག་ལེ་ནི། གཙོ་བོ་ཐིག་ལེ་ལས་རུང་གི་
ཆེད་དུ་སྙིང་གའི་ཐིག་ལེ་གསང་གནས་སུ་ཕབ་པའི་ནང་དུ་རྟེན་དང་བརྟེན་པའི་
དཀྱིལ་འཁོར་ཡོངས་རྫོགས་སྒོམ་པའི་གཙོ་བོའི་ཐུགས་ཀའི་ཐིག་ལེ་ལ་སེམས་
འཛིན་པ་དང་སྤྲོ་བསྡུ་མང་པོ་བྱས་པས་ཐིག་ལེའི་རྣལ་འབྱོར་སྦྱངས་པ་ནི་ཐིག་
ལེ་ལས་རུང་དུ་བྱས་པའོ། སྟེང་གི་སྣ་རྩེ་ར་སྔགས་ཀྱི་ཐིག་ལེ་ནི་རླུང་ལས་རུང་
དུ་བྱེད་པའི་རླུང་གི་རྣལ་འབྱོར་རྡོར་བཟླས་ཡིན་ལ། འདི་ལ་འཕགས་ལུགས་
དང་མི་འདྲ་བའི་ཁྱད་པར་མང་དུ་གསུངས་ན་ཡང་གཙོ་བོ་རྩ་མདུད་གྲོལ་བྱེད་
ཀྱི་ཐབས་དངོས་སོ། །འདི་གསུམ་དགའ་བ་དང་། མཆོག་དགའ་དང་། དགའ་
བྲལ་གྱི་དགའ་བའི་དབང་དུ་བྱས་པའི་རྫོགས་རིམ་མོ།
གཉིས་པཟིག་ལེ་བཞི་པམའོད་གསལ་དང་ཡེ་ཤེས་ཀྱི་སྐུ་སྒྲུབ་ཚུལ་ལ། ཐིག་
ལེ་བཞི་པས་ཞེས་སོགས་བཞི་ལ། དེ་ཡང་ཡེ་ཤེས་ཞབས་ཀྱིས་རྗེ་བཙུན་གྱི་

གསུང་གི་གནང་བ་ལ་བརྟེན་ནས་ཉིད་ཀྱིས་མཛད་པའི་གྲོལ་བའི་ཐིག་ལེ་ལས།
དེས་ཟབ་གསལ་བྱང་ཆུབ་ནི་ཞེས་པ་ནས། ཡང་དག་གསལ་བ་ཞེས་བྱའོ།
ཞེས་སོགས་རྐང་པ་བཅུ་དྲུག་གིས་དགའ་བཞིའི་སྒོ་ནས་དོན་ཚན་བཞིར་བསྡུས་
པའི་རྫོགས་རིམ་གྱི་གཙོ་བོ་ནི། སྔ་མ་གསུམ་གྱིས་རླུང་ཐིག་ལས་རུང་དུ་
བྱས་པ་ལས་ཀུན་རྫོབ་སྒྱུ་མ་ལྟ་བུའི་ལྷའི་སྐུ་དང་། དེ་ཁོ་ན་ཉིད་ལ་ཞུགས་
པའི་ཐུགས་གཉིས་དབྱེར་མེད་དུ་སྦྱོར་བའི་ཟབ་གསལ་གཉིས་མེད་ཀྱི་ཡེ་ཤེས་
དེ་ཡིན་ནོ། དེ་ཡང་རྗེས་གཞིག་གི་རིམ་པས་མི་ཤིགས་པའི་ཐིག་ལེ་ལ་རླུང་
ཞུགས་གནས་ཐིམ་གསུམ་བྱས་པ་ལས། རིམ་གཉིས་ཀྱི་སྐུ་ལ་སྔགས་ཀྱི་
སྐུ་དང་། ཡེ་ཤེས་ཀྱི་སྐུ་ཞེས་བྱ་ལ། ཕྱི་མ་ལ་ཡེ་ཤེས་ཀྱི་སྐུ་དང་། དག་
པའི་སྐུ་གཉིས། དག་པའི་སྐུ་ལ་སྒྱུ་མ་ལྟ་བུའི་སྐུ་དང་། མི་སླུ་བའི་སྐུ་དང་།
འབྲས་བུའི་སྐུ་དང་གསུམ་ནི་རིམ་པར་སྒྱུ་ལུས་དང་། སློབ་པའི་ཟུང་འཇུག་
དང་། མི་སློབ་པའི་ཟུང་འཇུག་དང་འདྲའོ། དེ་ཁོ་ན་ཉིད་ཀྱི་ཐིག་ལེ་ཁྱད་
པར་(བ་)ནི་སྙིང་གའི་ཡེ་ཤེས་སེམས་དཔའི་མཚན་མའི་དབུས་སུ་དཀྱིལ་
འཁོར་ཡོངས་རྫོགས་སྒོམ་པ་བསྐྱེད་རིམ་གྱི་སྐབས་ལྟར་བྱས་པའི་གཙོ་བོའི་
ཐུགས་ཀར་མི་ཤིགས་པའི་ཐིག་ལེ་ལས་སྐྱེས་པའི་འོད་ཟེར་གྱིས་སྣོད་བཅུད་
དཀྱིལ་འཁོར་རྣམས་རིམ་གྱིས་བསྡུས་པའི་མཐར་ཐིག་ལེ་ལ་སེམས་ཅི་ནུས་

སུ་འཛིན་ཅིང་། སྔར་བསྡུས་པའི་རིམ་པ་བཞིན་དུ་སླར་ཡང་དེ་དག་གསལ་
བཏབ་ནས་སྣང་ཕྱོགས་ཀྱི་ཏིང་ངེ་འཛིན་སྒོམ་པར་བྱེད་པའི་ཚུལ་གཉིས་ལ་
ཡང་ཡང་གོམས་པ་ལས་ས་ཆུ་ལ་ཐིམ་པ་སོགས་རྟགས་ལྔ་འཆར་ཞིང་། དེའི་
མཐར་ཟབ་གསལ་གཉིས་མེད་ཀྱི་ཡེ་ཤེས་ཀྱི་སྐུ་འགྲུབ་པ་འདི་ནི་ལྷན་སྐྱེས་
ཀྱི་དགའ་བའི་དབང་དུ་བྱས་པའི་དགའ་བཞིའི་རྫོགས་རིམ་ཞེས་གྲགས་སོ།
གཉིས་པ་དཔལ་འཛིན་ལུགས་ཀྱི་རྣལ་འབྱོར་བཞི་རིམ་ནི། དཔལ་
འཛིན་གྱིས་མཛད་གཤེད་དམར་ཞེས་སོགས་ལྔ་ལ། དེས་མཛད་པའི་རྣལ་
འབྱོར་བཞི་རིམ་ཞེས་གྲགས་པ་འདི་ཉིད་དམར་ནག་འཇིགས་གསུམ་ལ་ཐུན་
མོང་དུ་སྦྱར་ཆོག་པར་གསུངས་པས། ཕྱི་མ་དང་སྒྱུར་བ་ལ་བཞི། སྔགས་
ཀྱི་རྣལ་འབྱོར། དམ་ཚིག་གི་རྣལ་འབྱོར། དབྱིབས་ཀྱི་རྣལ་འབྱོར། རྣམ་
དག་ཡེ་ཤེས་ཀྱི་རྣལ་འབྱོར་རོ། དང་པོ་ལ་གཉིས། སྔགས་ཀྱི་རྣལ་འབྱོར་
གྱི་གཞི་དང་། སྔགས་ཀྱི་རྣལ་འབྱོར་དངོས་སོ། དང་པོ་ནི། དང་པོ་ལ་
གཉིས་སྔགས་ཀྱི་གཞིའི་རྣལ་འབྱོར། ཞེས་སོགས་ཕྱེད་དང་ལྔ་ལ། རྣལ་
འབྱོར་གྱི་གཞི་ཡོད་དེ། སྒོམ་སྟོབས་ཀྱིས་རླུང་དབུ་མར་ཞུགས་གནས་ཐིམ་
གསུམ་ལས་བྱུང་བའི་སྣང་བའི་ཡེ་ཤེས་སྐྱེས་པ་ནས་སྟེང་འོག་གི་རླུང་སྙིང་
གའི་དབུ་མར་ཐིམ་པ་ལས་བྱུང་བའི་སྣང་བའི་ཡེ་ཤེས་མ་སྐྱེས་བར་གྱི་རྣལ་

འབྱོར་དེ་ཡིན་པའི་ཕྱིར། སྒོམ་ཚུལ་ཡོད་དེ། གནད་བཞི་དང་ལྡན་པར་
རྩ་གསུམ་འཁོར་ལོ་བཞི་ལྡན་དུ་གསལ་བཏབ་སྟེ་རང་སེམས་འོད་ཀྱི་རྣམ་
པས་རྩ་ལམ་སྦྱངས། ལྟེ་བའི་འཁོར་ལོའི་དབུས་སུ་རྡོ་རྗེ་འཇིགས་བྱེད་དཀར་
པོ་ཡུམ་བཅས་རྒྱ་སྲན་ཙམ་གྱི་ཐུགས་ཀར་ཧཱུྃ་ཡིག་དཀར་པོ་ཡུངས་འབྲུ་ཙམ་
བསམ། དེའི་སྦྱོར་མཚམས་ནས་འོད་ཟེར་འཕྲོས་སྣོད་བཅུད་ཐམས་ཅད་
རྗེས་གཞིག་གི་རིམ་པའི་ཧཱུཾ་ཡིག་གི་བར་དུ་བསྡུས་ནས་ཧཱུཾ་དེ་ལ་རྩེ་གཅིག་ཏུ་
མཉམ་པར་བཞག་པ་ལས་འབར་འཛག་གི་དགའ་བཞི་བསྐྱེད་ཅིང་རྗེས་ཐོབ་
ཏུ་གང་སྣང་སྟོང་པ། སྟོང་པ་བདེ་བ། བདེ་བ་ལྷ་སྐུར་འཆར་བ་སྟེ་འདུས་
པའི་ལུས་དབེན་གྱི་དོད་ཐུབ་ཡིན་ནོ།
གཉིས་པ་ངག་དབེན་གསུང་རྡོ་རྗེའི་ངོ་བོ་སྔགས་ཀྱི་རྣལ་འབྱོར་ནི། རྡོར་
བཟླས་དང་ཞེས་སོགས་ཕྱེད་དང་བཞི་ལ། སྒོམ་སྟོབས་ཀྱིས་རླུང་སྙིང་གའི་
དབུ་མར་སྔར་ལྟར་ཐིམ་པ་ལས་བྱུང་བའི་སྣང་བའི་ཡེ་ཤེས་སྐྱེས་པ་ནས་མི་
ཤིགས་པ་ལ་ཐིམ་པ་ལས་བྱུང་བའི་སྣང་བའི་ཡེ་ཤེས་མ་སྐྱེས་བར་གྱི་རྣལ་
འབྱོར་དེ་ཡིན་པའི་ཕྱིར། སྒོམ་ཚུལ་སྙིང་གའི་དྷཏཱིའི་ལྟེ་བར་གནད་དུ་བསྣུན་
པ་ལས་སྟེང་འོག་གི་རླུང་སྲོག་ཐུར་གཉིས་ཁ་སྦྱོར་བུམ་པའི་དབྱིབས་སུ་བཅིངས་
པ་ལས་སྟོང་བཞི་སྔར་ལྟར་འདྲེན་པའི་བུམ་པ་ཅན། སྙིང་གའི་འཁོར་ལོའི་དབུས་

དང་སྟེང་འོག་གི་སྣ་རྩེར་གནད་དུ་བསྣུན་པ་ལས་སྙིང་གའི་ཧཱུྃ་ཡིག་ལས་འབྱུང་
བ་ལྔའི་རླུང་ལ་རྡོར་བཟླས་བྱས་པ་ལས་རྩ་མདུད་ལྷག་མེད་དུ་གྲོལ་བར་བྱེད་ལ།
འདི་ནི་འདུས་པའི་ངག་དབེན་གྱི་དོད་ཐུབ་ཡིན་ནོ། །
གཉིས་པ་སེམས་དབེན་ཐུགས་རྡོ་རྗེའི་ངོ་བོ་དམ་ཚིག་གི་རྣལ་འབྱོར་
ནི། ཕྱི་ནང་གི །ཐབས་ལ་བརྟེན་ནས་ཞེས་སོགས་ཕྱེད་དང་གསུམ་ལ།
སྒོམ་སྟོབས་ཀྱིས་རླུང་རྣམས་མི་ཤིགས་པ་ལ་ཐིམ་པ་ལས་བྱུང་བའི་སྣང་
བའི་ཡེ་ཤེས་སྐྱེས་པ་ནས་སྒྱུ་ལུས་ཐོབ་ཁའི་བར་གྱི་རྣལ་འབྱོར་དེ་འཇོག་
པའི་ཕྱིར། སྒོམ་ཚུལ་ཕྱིའི་ཐབས་ཕྱག་རྒྱ་མ་དང་། ནང་གི་ཐབས་རྗེས་
གཞིག་དང་། བུམ་པ་ཅན་དང་། རྡོར་བཟླས་གསུམ་གང་རུང་ལ་བརྟེན་
ནས་སེམས་དབེན་མཐར་ཐུག་དམ་ཚིག་གི་རྣལ་འབྱོར་འགྲུབ་ཅིང་།།
འདུས་པའི་སེམས་དབེན་གྱི་དོད་ཐུབ་ཡིན་ནོ།
གསུམ་པ་དབྱིབས་ཀྱི་རྣལ་འབྱོར་ནི། དེ་ལས་ཀྱང་། །དབྱིབས་ཀྱི་རྣལ་
འབྱོར་ཞེས་སོགས་ཕྱེད་དང་གཉིས་ལ། དེ་འདྲ་བའི་རྣལ་འབྱོར་ཡོད་དེ། སེམས་
དབེན་དཔེའི་འོད་གསལ་ལས་རླུང་ཅུང་ཟད་གཡོས་ཏེ་ལུགས་ལྡོག་གི་ཉེར་ཐོབ་
དང་མཉམ་དུ་དཔེའི་འོད་གསལ་གྱིས་ལྷན་ཅིག་བྱེད་རྐྱེན་དང་། དེའི་རླུང་གིས་
ཉེར་ལེན་བྱས་པ་ལས་མཚན་དཔེའི་སྒྱུ་ལུས་དངོས་སུ་གྲུབ་པ་ནས་དོན་གྱི་འོད་

གསལ་གྱི་ཉེ་རྒྱུ་རྣམས་མ་སྐྱེས་བར་གྱི་རྣལ་འབྱོར་དེ་ཡིན་པའི་ཕྱིར།
བཞི་པ་རྣམ་དག་ཡེ་ཤེས་ཀྱི་རྣལ་འབྱོར་ལ་གཉིས། འོད་གསལ་དང་།
ཟུང་འཇུག་འགྲུབ་ཚུལ་ལོ། དང་པོ་ནི། རྣམ་དག་ཡེ་ཤེས་ཞེས་སོགས་
གཅིག་ལ། དོན་གྱི་འོད་གསལ་གྱི་ཐབས་ཉེ་རྒྱ་ནས་ཟུང་འཇུག་མ་ཐོབ་པའི་
བར་གྱི་རྣལ་འབྱོར་དེ་འཇོག་པའི་ཕྱིར། །
གཉིས་པ་ནི། ཟུང་འཇུག་འགྲུབ་ཚུལ་འདུས་པའི་ལམ་དང་འདྲ།
ཞེས་གཅིག་གསུངས་པ་ལྟར། སྤངས་པ་ཟུང་འཇུག་དང་དེས་རྟོགས་པ་ཟུང་
འཇུག་ཐོབ་ཚུལ་འདུས་པའི་སྐབས་སུ་བཤད་པ་ལྟར་རོ། རྣལ་འབྱོར་དེ་
དག་གི་སྒྲ་དོན་ཡོད་དེ། དང་པོ་སྔགས་ཀྱི་རྣལ་འབྱོར་གང་ནས་བྱུང་བའི་
གཞི་ཡིན་པ་དང་། གཉིས་པ་རླུང་སྔགས་དབྱེར་མེད་ཀྱི་རྣལ་འབྱོར་དངོས་
ཡིན་པ་དང་། གསུམ་པ་ལྷན་སྐྱེས་ཀྱི་བདེ་ཆེན་སྐྱེད་པའི་ཐབས་ཕྱག་རྒྱ་མ་
བསྟེན་པ་འདའ་མི་རུང་བའི་དམ་ཚིག་ཡིན་པ་དང་། བཞི་པ་ནི་ཕྲ་བའི་རླུང་
སེམས་ལས་གྲུབ་པའི་སྒྱུ་ལུས་ལྷའི་དབྱིབས་ཅན་ཡིན་པ་དང་། ལྔ་པ་ཉོན་
སྒྲིབ་དག་བྱེད་འོད་གསལ་དང་། ཤེས་སྒྲིབ་དག་བྱེད་ཟུང་འཇུག་གི་རྣལ་འབྱོར་
ཡིན་པས་ན་རྣམ་དག་ཡེ་ཤེས་ཀྱི་རྣལ་འབྱོར་ཞེས་བྱའོ། །
གསུམ་པ་ལུ་ཨི་པའི་ལུགས་ཀྱི་རྫོགས་རིམ་རྣལ་འབྱོར་ཆེན་པོ་ལ་གཉིས།

རླུང་མ་ཝ་དྷཏིར་འཛུད་པའི་རྣལ་འབྱོར། ཚུད་པ་ལ་བརྟེན་ནས་བསམ་
གྱིས་མི་ཁྱབ་པའི་རྫོགས་རིམ་སྒོམ་ཚུལ་ལོ། དང་པོ་ལ་གསུམ། ལྟེ་བའི་
སྤྲིན་སྒྲ་ལ་མེམས་བརྟན་པར་བྱེད་ཚུལ། ལྟེ་བའི་སྤྲིན་སྒྲ་ལ་རྡོར་བཟླས་
བྱེད་ཚུལ། རྗེས་གཞིག་གི་རིམ་པའི་བསམ་གཏན་སྒོམ་ཚུལ་ལོ། དང་
པོ་ནི། མ་རྒྱུད་བདེ་མཆོག་ལཱུ་ཨི་པ་ཡི་ལུགས། ཞེས་སོགས་གཉིས་ལ།
ཨཱ་ལི་ཀཱ་ལིའི་མདུན་བསམས་ནས། ཞེས་པ་ནས། ཀཱ་ནི་གང་དུ་ཡང་མི་གནས་
པའོ། ཞེས་སོགས་ཚིག་རྐང་ཉེར་དྲུག་གིས་རྫོགས་རིམ་རྣལ་འབྱོར་ཆེན་པོ་བསྟན་
ཀྱང་ཤིན་ཏུ་གོ་དཀའ་བས་བསྐྱེད་རྫོགས་གང་གི་གཞུང་ཡིན་མི་ཤེས་པ་ཞིག་ཡིན་
ནའང་། རྗེ་རྒྱལ་བ་གཉིས་པས་བདེ་མཆོག་གི་རྒྱུད་འགྲེལ་དང་། ལཱ་ནག་དྲིལ་
གསུམ་དང་ལྔ་བ་པའི་གཞུང་ལ་བརྟེན་ནས་ས་བཅད་མཛད་དོ། །
དང་པོ་ནི། ཐོག་མར་ལྟེ་བའི་སྤྲིན་སྒྲར་སེམས་གཏད་པས། ཞེས་
སོགས་གཉིས་ཀྱི་དོན་ལྟེ་བའི་སྤྲིན་སྒྲ་ནི། གང་ལ་དམིགས་པའི་གཞི་ཧཱུྃ་ཡིག་
ཟླ་ཚེས་ཐིག་ལེ་ན་དཱ་དང་བཅས་པ་ཞིག་ཡིན་ལ། རྒྱུད་ཀྱི་ཐ་སྙད་སྦས་ནས་
སྤྲིན་ནི་ཧཱུཾ་དང་། སྒྲ་ནི་ན་དཱའོ། དེ་ལ་སེམས་བརྟན་པར་བྱེད་ཚུལ་ལུས་
དང་དུས་དང་རླུང་དང་ཡུལ་ཏེ་གནད་བཞི་དང་ལྡན་པས་རང་ཧེ་རུ་ཀར་
གསལ་བའི་སྤྱི་བོ་ནས་ལྟེ་འོག་སོར་བཞིའི་བར་དབུ་མ་གྲོ་སོག་ཙམ་ཕྱི་སྔོ་ལ་

ནང་དམར་བ། དེའི་གཡས་གཡོན་དུ་རོ་རྐྱང་རྩ་འདབ་དང་རྩ་འཁོར་སོགས་
འདུས་པ་ལྟར་ལ། འཁོར་ལོ་བཞི་ལྡན་དུ་གསལ་བཏབ་སྟེ་རྩ་ལམ་སྦྱངས་
པ་སོགས་མན་ངག་ལྟར་སྔོན་དུ་བཏང་ནས། རང་ཧེ་རུ་ཀ་ཞལ་གཅིག་ཕྱག་
གཉིས་ཡུམ་བཅས་སུ་གསལ་བའི་ལྟེ་བའི་འཁོར་ལོའི་དབུས་དབུ་མའི་ནང་
དུ་ཐིག་ལེ་དཀར་དམར་སྟེང་འོག་ཁ་སྦྱར་གྱི་དབུས་སུ་བདེ་ཆེན་གྱི་ངོ་བོ་སྤྲིན་
སྒྲ་ཧཱུྃ་ཡིག་ཡུངས་འབྲུ་ཙམ་ཟླ་ཚེས་ཐིག་ལེ་ན་དཱ་གསུམ་འཁྱོག་འོད་ལྔ་འཕྲོ་
བ་ཤིན་ཏུ་ཕྲ་བ་རང་སེམས་དང་དབྱེར་མེད་དུ་རྩེ་གཅིག་ཏུ་མཉམ་པར་བཞག་
སྟེ་ཉིན་ཞག་གཅིག་གི་དྲུག་ཆའི་བར་བརྟན་པ་ན་རོ་རྐྱང་གི་རླུང་དབུ་མར་
ཞུགས་གནས་ཐིམ་གསུམ་ལས་རྟགས་བརྒྱད་དང་རྟགས་ཅན་བརྒྱད་སོགས་
རྫོགས་པར་སྟོང་བཞི་རིམ་པར་ཤར་བ་ན་ལྟེ་བའི་ཧཱུཾ་གི་ན་དཱ་ལས་དྲོད་གྱེན་
དུ་འབར་ཏེ། སྤྱི་བོའི་ཧཾ་ཡིག་ཞུ་ནས་མགྲིན་སྙིང་སོགས་སུ་བབས་པ་ན། རིམ་
པར་དགའ་བ། མཆོག་དགའ། ཁྱད་དགའ། ལྷན་སྐྱེས་ཀྱི་དགའ་བ་སྟེ་
ཡས་བབས་དང་། གྱེན་དུ་མས་བརྟན་གྱི་དགའ་བཞི་འབྱུང་ཞིང་། དེ་ཚེ་
སྔར་གྱི་ལྟ་བ་དྲན་ནས་ལྟ་ཐོག་ཏུ་བཞག་སྟེ་བདེ་སྟོང་སྦྱར་བ་ལ་མཉམ་པར་
བཞག་པ་ན་དེ་ཉིད་སད་དུས་ཀྱི་ཆོས་སྐུའི་བསྲེ་བ་ཡང་ཡིན་ལ། བསྲེ་བ་སྐོར་
དགུའི་མན་ངག་འདུས་པའི་གདམས་པ་ཡིན་ཀྱང་། བདེ་གསང་འཇིགས་གསུམ་

ཡ་མ་བྲལ་བར་འདིར་བླངས་ནས་ཉམས་སུ་ལེན་དགོས་པར་གསུངས་སོ།
གཉིས་པ་ནི། རྡོ་རྗེའི་བཟླས་པས་རྩ་རླུང་ལས་རུང་བྱེད། ཅེས་པའི་
དོན་ནི། ལྟེ་བའི་སྤྲིན་སྒྲ་ལ་སེམས་བརྟེན་ནས་རྡོར་བཟླས་སྒོམ་ན་གནད་
དུ་འགྲོ་ཚབས་ཆེ་བ་རྗེ་ཉིད་ཀྱིས་གསུངས་པ་ལྟར། ལྟེ་བའི་ཧཱུཾ་ཡིག་སྙིང་གར་
འདྲེན་པའམ། མིན་ཀྱང་ལྟེ་བའི་རྩ་འཁོར་གྱི་དྷཱཏིའི་དབུས་སུ་ཟླ་སྟེང་ཧཱུཾ་
ལས་རླུང་སྤོས་རིང་གི་དུ་བ་ལྟ་བུ་དབུ་མའི་ནང་ནས་སྙིང་ག་དང་། མགྲིན་
པ། སྣ་རྩེ། སྤྱི་བོའི་བར་དུ་སོང་། དེ་ནས་ཕྱིར་བཀུག་སྟེ་བློས་བཅོས་ནས་
རླུང་ཨོཾ་གྱི་གདངས་སུ་ནང་དུ་འཇུག་པ་དང་། ཨའི་གདངས་ཀྱིས་གནས།
ཧཾ་གི་གདངས་ཀྱིས་སྟེང་གི་སྣ་རྩེར་འགྲོ་བ་ནི། སྲོག་འཛིན་དང་གྱེན་རྒྱ་ལ་
སྟེང་འགྲོའི་བཟླས་པ་དང་། རླུང་གསང་གནས་ཀྱི་རྩེའི་བར་དུ་སོང་བ་ཨོཾ་
གྱི་གདངས་ཀྱིས་ནང་དུ་འཇུག་པ་སོགས་གསུམ་མཉམ་གནས་དང་ཐུར་སེལ་
ལ་འོག་འགྲོའི་བཟླས་པ་དང་། སྟེང་འོག་གི་རླུང་གཉིས་མཉམ་དུ་འབྲུ་གསུམ་
གྱི་གདངས་སུ་འཇུག་གནས་ལྡང་གསུམ་ལ་ལྟག་སྤྲོད་ཀྱི་རྡོར་བཟླས་མཁས་
གྲུབ་རྗེའི་ལུགས་སོགས་ཀྱིས་རྩ་མདུད་གྲོལ་དཀའ་བ་དང་། རླུང་འདུ་དཀའ་
བ་ལ་དམིགས་ཀྱིས་བཀར་ནས་རྡོར་བཟླས་བྱས་པས་སྨྱུག་སྦུབས་འགགས་
པ་ཐུར་མའི་འབྱུང་འཇུག་གིས་བསལ་བ་བཞིན་རྩ་རླུང་ལས་རུང་དུ་བྱེད་དོ།

འབྲུ་གསུམ་གྱི་རྡོར་བཟླས་འདི་དང་པོ་མོས་ངོ་ཙམ་དང་། རིང་དུ་གོམས་
པའི་ང་རྒྱལ་འཕོས་ཚེ་ལྡང་འཇུག་གནས་གསུམ་ཡི་གེ་གསུམ་གྱི་གདངས་སུ་
འཆར་བ་དང་། རིམ་གྱིས་གནས་པ་ཇེ་རིང་དུ་སོང་ནས་མཐར་གནས་ང་
འབའ་ཞིག་ཏུ་གྱུར་པ་ན་རླུང་དབུ་མར་འགྲོའོ། །
གསུམ་པ་ནི། རྗེས་གཞིག་རིམ་པས་ཞེས་པའི་དོན། རང་དམ་ཚིག་
སེམས་དཔའ་ཧེ་རུ་ཀ་ཡབ་ཡུམ་དུ་གསལ་བའི་ང་རྒྱལ་གྱིས་དབྱངས་གསལ་
ལན་གཅིག་བརྗོད་པ་ལས། ཨཱ་ལི་ཀཱ་ལིའི་ཕྲེང་བ་འོད་ཟེར་ལྔ་ལྡན་གྱི་དཀར་
པོའི་རྩེར་སྐུ་འཁོར་སོགས་ལྷ་ཚོགས་གསལ་བ་སྣ་བུག་གཡས་ནས་ཐོན།
མཁའ་ཁྱབ་ཀྱི་སེམས་ཅན་ལ་དབང་བསྐུར་སྒྲིབ་པ་སྦྱངས། སྐུ་འཁོར་སོགས་
ཀྱི་ལྷའི་སྐུར་གྱུར། འོད་ཟེར་གྱི་རྩེ་མོར་མཆོད་ལྷ་སྤྲོས་ཏེ་རྒྱལ་བ་རྣམས་
མཆོད། དཔའ་བོ་དང་རྣལ་འབྱོར་མ་རྣམས་དང་རོ་གཅིག་ཏུ་གྱུར་ཏེ་སྣ་
བུག་གཡོན་ནས་ཞུགས། ལྟེ་བར་དཀར་ལ་དམར་བའི་ཟླ་བ་ཉ་གང་བ་ལ་
དབྱངས་གསལ་གཟུགས་བརྙན་ལྟར་ཤར་བ་དེའི་དབུས་སུ་ཧཱུཾ་ཡིག་དཀར་
ལ་དམར་བ་སྒོམ། ཟླ་བ་ཧཾ་དང་བཅས་པ་ལས་ཡེ་ཤེས་སེམས་དཔའ་ཧེ་རུ་
ཀ་དཀར་པོ་རྡོ་དྲིལ་འཛིན་པ་ཡུམ་ཕག་མོ་དམར་མོ་རྡོ་རྗེ་དང་ཐོད་པ་འཛིན་
པ་ལ་འཁྱད་པར་བསམ། ཡབ་ཀྱི་ཐུགས་ཀར་ཏིང་ངེ་འཛིན་སེམས་དཔའ་

ཧཱུྃ་ཡིག་གི་ན་ད་འོད་ཟེར་ལྔ་འཕྲོ་བ་ལ་སེམས་ཞུགས་ནས་སྒོམ། ཡབ་ཡུམ་
སྙོམས་པར་ཞུགས་པའི་དགའ་བའི་སྒྲ་དང་ཧཱུྃ་ལས་འོད་ཟེར་དམར་པོ་འཕྲོས་པས་
སྣོད་བཅུད་ཐམས་ཅད་འོད་ཀྱི་རྣམ་པར་བྱས། དེ་འོད་དུ་ཞུ་ནས་བཅུད་ལ་ཐིམ། དེ་
དམ་ཚིག་སེམས་དཔའ་ལ། དེ་ལྟ་བའི་ཡེ་ཤེས་སེམས་དཔའ་ལ། དེ་སྙོམས་ཞུགས་
ཀྱིས་ཞུ་སྟེ་ཧཱུྃཡིག་བདེ་བ་ཆེན་པོའི་རང་བཞིན་དུ་གྱུར། དེ་ཞབས་ཀྱནས་ན་དཱའི་བར་
བསྡུས་ཏེ་ན་དཱ་ལ་རྩེ་གཅིག་ཏུ་མཉམ་པར་བཞག དེ་ལ་བརྟེན་ནས་ཞུགས་གནས་
ཐིམ་གསུམ་རྟགས་རྟགས་ཅན་འབར་འཛག་དགའ་བཞི། སྔར་ལྟར་བསྲེ་བ་རྣམས་
སྦྱར་ནས་མཉམ་རྗེས་ཀྱི་དགེ་སྦྱོར་སྐྱོང་བའོ། །
གཉིས་པ་བསམ་གྱིས་མི་ཁྱབ་པའི་རྫོགས་རིམ་ལ་གསུམ། སྟོང་ཕྱོགས་
དང་། སྣང་ཕྱོགས་དང་། སྣང་སྟོང་ཟུང་འཇུག་བསམ་གྱིས་མི་ཁྱབ་པའི་
རྫོགས་རིམ་སྒོམ་ཚུལ་ལོ། དེ་གསུམ་ལ། འོད་གསལ་ཕྱག་རྒྱ་ཆེ། །བསམ་
གྱིས་མི་ཁྱབ་བདེན་གཉིས་རྫོགས་རིམ་འགྲུབ། ཅེས་སེམས་དབེན་ནས་
ཟུང་འཇུག་གི་བར་ཚིག་སྣ་བསྡུས་པའི་གནད་དོན་ལྟར། རྩ་མདུད་གྲོལ་བས་
གཉུག་སེམས་ཀྱིས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་སེམས་དབེན་
མཐར་ཐུག་གི་དཔེའི་འོད་གསལ་དང་། དེས་སྟོང་ཉིད་མངོན་སུམ་དུ་རྟོགས་
པའི་དོན་གྱི་འོད་གསལ་གཉིས་ཆོས་ཅན། ཁྱོད་སྟོང་ཕྱོགས་བསམ་གྱིས་

མི་ཁྱབ་པའི་རྫོགས་རིམ་ཡིན་ཏེ། ཁྱོད་སྟོང་ཉིད་རྟོགས་པའི་མ་བཅོས་པའི་
རྣལ་འབྱོར་གང་ཞིག གཙོ་བོ་ཤེས་རབ་ཀྱི་ཉམས་ལེན་གྱི་ལག་རྗེས་ཡིན་
པའི་ཕྱིར། ཉོན་སྒྲིབ་ཀྱིས་དག་མ་དག་གི་སྒྱུ་ལུས་གཉིས་ཆོས་ཅན། ཁྱོད་
སྣང་ཕྱོགས་བསམ་གྱིས་མི་ཁྱབ་པའི་རྫོགས་རིམ་ཡིན་ཏེ། ཁྱོད་སྣང་ཕྱོགས་
ཐབས་ཀྱི་གཙོ་བོ་གང་ཞིག ཐབས་ཀྱི་ཉམས་ལེན་གྱི་ལག་རྗེས་ཡིན་པའི་
ཕྱིར། སློབ་པའི་ཟུང་འཇུག་ཆོས་ཅན། ཁྱོད་སྣང་སྟོང་ཟུང་འཇུག་བསམ་
གྱིས་མི་ཁྱབ་པའི་རྫོགས་རིམ་ཡིན་ཏེ། སྣང་ཕྱོགས་དག་པའི་སྒྱུ་ལུས་དང་།
སྟོང་ཕྱོགས་དོན་གྱི་འོད་གསལ་གཉིས་ཟུང་དུ་འཇུག་པའི་ལམ་ཡིན་པའི་ཕྱིར།
སེམས་དབེན་ནས་ཟུང་འཇུག་གི་བར་ལ་བསམ་གྱིས་མི་ཁྱབ་པའི་རྫོགས་རིམ་
ཞེས་བརྗོད་པའི་རྒྱུ་མཚན་ཡོད་དེ། དེའི་བར་ལ་ལམ་དུས་ཀྱི་ཆོས་ལོངས་
སྤྲུལ་གསུམ་གྱི་བསྲེ་བ་དངོས་སུ་གྲུབ་པ་གང་ཞིག དཔེའི་འོད་གསལ་མན་
ཆད་ཀྱིས་དེ་དག་བསམ་དུ་མེད་པའི་ཕྱིར། དེ་ལྟར་ཡིན་ཏེ་འདིའི་དམར་
ཁྲིད་ཧེ་རུ་ཀའི་ཞལ་གྱི་བདུད་རྩི་ལས། རླུང་དབུ་མར་ཚུད་པ་ལས་རྫོགས་
རིམ་དངོས་ལ་སྣང་ཕྱོགས་དང་སྟོང་ཕྱོགས་གཉིས་ཏེ། རྒྱུད་དང་གྲུབ་ཆེན་
སོ་སོས་རྩ་མདུད་གྲོལ་བའི་ཐབས་མི་འདྲ་བ་མང་པོ་གསུངས་པས་བསྐྱེད་
རྫོགས་ཀྱང་མི་འདྲ་བ་མང་། སྙིང་གའི་རྩ་མདུད་གྲོལ་བ་ཡན་ཆད་ཕ་མའི་

རྒྱུད་གཉིས་འདྲ་བས་མ་དག་པའི་སྒྱུ་ལུས་དང་དོན་གྱི་འོད་གསལ་གཉིས་ལ་
ཐབས་ཤེས་སོ་སོའི་ཉམས་ལེན་གྱི་ལག་རྗེས་ཞེས་ཐ་སྙད་སྦྱོར་ཞེས་གསུངས་
པ་ལྟར། འདུས་པའི་སེམས་དབེན་ནས་ཟུང་འཇུག་གི་བར་དང་བསྲེ་བ་སྐོར་
དགུའི་མན་ངག་གིས་རྒྱུད་གཞན་ལ་ཁ་སྐོང་དགོས་པ་རྩ་བར་རྒྱུད་གཞན་ལ་
ཡང་མན་ངག་འཁྱེར་ཤེས་དགོས་ཞེས་སོ། དེས་ན་ཕ་མའི་རྒྱུད་གཉིས་ཀྱིས་
རིམ་པར་སྒྱུ་ལུས་དང་འོད་གསལ་རྩལ་དུ་འདོན་མི་འདོན་དང་རླུང་ཐིག་གཉིས་
གཙོ་ཆེ་ཆུང་གིས་དབེན་གསུམ་གྱི་ཐ་སྙད་མ་སྦྱར་བ་ཙམ་ལས། འདི་ལ་
མཚོན་ན་ཡང་། ལྟེ་བའི་སྤྲིན་སྒྲ་ལ་སེམས་བརྟན་པའི་རྣལ་འབྱོར་དང་། །
འདུས་པའི་ལུས་དབེན་གྱི་ཁྱད་པར་སྔ་མར་ལྟེ་བར་ཧཱུྃ་ཡིག་དང་། ཕྱི་མར་
དྷཱཏཱིའི་མ་སྣར་ཕྲ་ཐིག་ལ་གནད་དུ་བསྣུན་པའི་ཁྱད་པར་ལས་རླུང་ཞུགས་གནས་
ཐིམ་གསུམ་ལས་རྟགས་སོགས་འཆར་ཚུལ་དང་། དགའ་བཞིའི་བདེ་སྟོང་
སྦྱར་བའི་རྗེས་ཐོབ་ཏུ་གང་ཤར་ལྷའི་རྣམ་པར་འཆར་བ་སོགས་གནད་འདྲའོ།
འདིའི་སྤྲིན་སྒྲ་ལས་རྡོར་བཟླས་དང༌། འདུས་པའི་ངག་དབེན་ཡང་གང་ལ་
གནད་དུ་བསྣུན་པའི་གཞི་སྙིང་ག་དང་ལྟེ་བའི་ཁྱད་པར་ལས་བྱེད་ལས་རྩ་
མདུད་གྲོལ་བ་ཁོ་ནའོ། དེས་མཚོན་པས་གཞིའི་ངོ་བོ་ཡང་། འདིའི་ཐད་པ
ཀྱི་སྔགས་རིམ་ལས། རྫོགས་རིམ་པའི་བསམ་གཏན་གཉིས་སྒོམ་པ་ལ་ནི།

འདུས་པ་ལུགས་གཉིས་ལས་བཤད་པ་ལྟར་རྩ་རླུང་ཐིག་ལེའི་རྣལ་འབྱོར་མང་
པོ་ཞིག་ལ་ནུས་པ་ཐོན་ནས་བྱེད་པ་ཡིན་ཏེ། ཞེས་དང་། རྒྱ་ཆེ་བའི་ལྷ་སྐུ་
རྗེས་གཞིག་གི་རིམ་པས་འོད་གསལ་དུ་འཇུག་ཅིང་དེ་ཡང་གསང་འདུས་རིམ་
ལྔའི་གཞུང་བཞིན་དུ་མཛད་དོ། ཞེས་ལྷན་སྐྱེས་ཀྱི་སྒྲུབ་ཐབས་དྲངས་ནས་
གསུངས་པའི་ཕྱིར། དེས་ན་ཕ་རྒྱུད་མ་རྒྱུད་གཉིས་ཀའི་གཞི་ལམ་གྱི་སྐབས་
སུ་གང་ལ་གནད་དུ་བསྣུན་པའི་གཞི་དང་། དམིགས་པའི་འཕྲུལ་འདེགས་
ཙམ་གྱི་གྲུབ་ཆེན་སོ་སོའི་གསུང་ཚུལ་མི་འདྲ་བ་ལས་གནད་དོན་གཅིག་གོ
དེའི་ཕྱིར་ན་རྩ་བར། དེ་དག་གིས་མཚོན་རང་རང་རྒྱུད་དང་ནི། ཞེས་པ་
ནས། ཀུན་ཀྱང་སེམས་དབེན་མཐར་ཐུག་འོད་གསལ་ལས། །སྒྱུ་མའི་སྐུ་
སོགས་རིམ་པ་ཕྱི་མ་རྣམས། །འགྲུབ་པའི་ལག་རྗེས་དུས་འཁོར་ལམ་མ་
གཏོགས། །བླ་མེད་ལམ་གྱི་སྲོལ་ཀུན་འདྲ་བར་གསུངས། ཞེས་གསུང་
འདིས་ཕ་རྒྱུད་དང་མ་རྒྱུད་ཤར་ནུབ་ལྟར་འགལ་བར་འཛིན་པའི་ལོག་རྟོག་
སེལ་བའི་བཀའ་དྲིན་བསྐྱངས་པ་ཤེས་པར་གྱིས་ཤིག
བཞི་པ་དྲིལ་བུ་པའི་ལུགས་ཀྱི་རིམ་པ་ལྔ་པ་བཤད་པ་ལ་བཞི། རང་
བྱིན་རླབས་དང་སྣ་ཚོགས་རྡོ་རྗེའི་རིམ་པ་བཤད་པ། ནོར་བུ་འགེངས་པའི་
རིམ་པ་བཤད་པ། ཛ་ལནྡྷ་རའི་རིམ་པ་བཤད་པ། བསམ་གྱིས་མི་ཁྱབ་

པའི་རིམ་པ་བཤད་པའོ། དང་པོ་ནི། དྲིལ་བུ་ལུགས་ཀྱི་རྫོགས་རིམ་རིམ་
པ་ལྔ། ཞེས་སོགས་གསུམ་ལ། རང་བྱིན་རླབས་སོགས་དང་པོ་བཞི་ནི་
རླུང་དང་ཐིག་ལེ་དང་གཏུམ་མོའི་རྣལ་འབྱོར་གྱིས་རྩ་རླུང་ཐིག་ལེ་རྣམས་ཤིན་
ཏུ་དུལ་བར་བྱས་ནས་འོད་གསལ་དུ་འཇུག་པའི་ཐབས་སོ། སྣ་ཚོགས་རྡོ་
རྗེའི་རིམ་པ་ནི་ཐིག་ལེའི་རྣལ་འབྱོར་དང་དེའི་སྔོན་དུ་ས་བོན་མེད་པའི་རང་
བྱིན་རླབས་ནི་རླུང་གི་རྣལ་འབྱོར་ཡིན་ཏེ། འདི་གཉིས་ཀྱིས་རླུང་དང་ཐིག་
ལེ་ལས་རུང་དུ་བྱས་པ་ནི་ཕྱག་རྒྱ་དང་སྦྱོར་བར་ནུས་པའི་ཐབས་སོ། ས་
བོན་དང་བཅས་པའི་རང་བྱིན་རླབས་ནི་སྙིང་ག་སོགས་ཀྱི་ཐིག་ལེ་ལ་སེམས་
བཙན་ཐབས་སུ་གཟུང་བའི་ཐབས་ཡིན་ནོ། །
གཉིས་པ་ནི། ཕྱག་རྒྱུ་བཞིར་བརྟེན་ཞེས་སོགས་གཉིས་ལ། ནོར་བུ་
འགེངས་པའི་རིམ་པ་ནི། ཕྱག་རྒྱ་ལ་བརྟེན་ནས་དགའ་བཞི་བསྐྱེད་པའི་རྣལ་
འབྱོར་ཡིན་ལ། དེ་ལ་ཕྱག་རྒྱ་བཞི་གསུངས་པའི་དམ་ཚིག་གི་ཕྱག་རྒྱ་ནི།
སྒོམ་པའི་ཡེ་རྒྱ་ལ་བརྟེན་ནས་དགའ་བ་བསྐྱེད་པའི་སྔོན་འགྲོ་དང་། ལས་
ཀྱི་ཕྱག་རྒྱ་ནི་རིག་མ་དངོས་ལ་བརྟེན་ནས་བདེ་བ་སྐྱེད་པ་དངོས་གཞི་དང་།
ཆོས་ཀྱི་ཕྱག་རྒྱ་ནི་ཇི་ལྟར་མྱོང་བ་དྲན་པར་བྱས་ནས་བདེ་བ་སྐྱོང་བ་རྗེས་དང་།
ཕྱག་རྒྱ་ཆེན་པོའི་དེ་དག་ལ་བརྟེན་ནས་དེ་ཁོ་ན་ཉིད་སྒོམ་པའོ།

གསུམ་པ་ནི། ནང་གི་འབར་འཛག་ཅེས་སོགས་གཅིག་ལ། ཛ་ལནྡྲ་
རའི་རིམ་པ་ནི། རྗེས་གཞིག་གི་རིམ་པས་སྣོད་བཅུད་འོད་གསལ་ཡང་ཡང་
སྡུད་པའི་དམིགས་པ་བྱས་པས་འཆི་རིམ་བཞིན་དུ་འོད་གསལ་དུ་འཇུག་ནུས་
པ་ལ། གཡས་གཡོན་གྱི་སྲོག་རླུང་དབུ་མར་བཅིངས་ནས་གཏུམ་མོ་འབར་
ནས་བྱང་སེམས་ཞུ་བ་ལ་བརྟེན་པའི་དགའ་བཞི་བསྐྱེད་པའི་རྣལ་འབྱོར་རོ།།
བཞི་པ་ནི། དེ་དག་སྒོ་ནས་འོད་གསལ་བསམ་མི་ཁྱབ། ཅེས་སོགས་གཉིས་
ནི། དང་པོ་བསྐྱེད་རིམ་བརྟན་པར་བྱས་ནས་ཡུལ་ལྔ་ལ་གཡོ་བའི་སེམས་
སྙིང་གའི་ཐིག་ལེ་ལ་བཀུག་ནས་བཟུང་། དེ་བརྟན་པ་ན་སྣ་རྩེར་རླུང་གི་འགྲོ་
འོང་ལ་དམིགས་པའི་རྡོར་བཟླས་བྱས། དེ་ནས་འཁོར་ལོ་བཞིའི་ལྟེ་བར་
ཐིག་ལེའི་རྣལ་འབྱོར་བརྟན་པར་བྱས། དེ་ནས་ཕྱི་ནང་གི་ཕྱག་རྒྱ་གཉིས་
ལ་བརྟེན་ནས་བྱང་སེམས་ཞུ་བའི་དགའ་བཞི་ལ་སྦྱངས་པའི་མཐར་སྣོད་བཅུད་
རིམ་གྱིས་འོད་གསལ་དུ་སྡུད་པ་དང་། དེ་ལས་ལྡང་བའི་རྣལ་འབྱོར་མང་
དུ་བྱས་པའི་མཐུས་སྔར་བཤད་པ་ལྟར་གྱི་བསམ་གྱིས་མི་ཁྱབ་པའི་བདེན་
གཉིས་དབྱེར་མེད་པའི་ཡེ་ཤེས་ཀྱི་སྐུ་འགྲུབ་ཅིང་དེའི་རྒྱུན་གྱིས་འབྲས་བུ་ལ་
ཉེ་བར་སྦྱོར་བ་ཡིན་པའི་ཕྱིར། བདེ་མཆོག་རྫོགས་རིམ་ལ་ལུགས་མི་འདྲ་
བ་དུ་མ་ཡོད་པ་ནི་ཕྱག་ན་རྡོ་རྗེའི་བདེ་མཆོག་བསྟོད་འགྲེལ་ལས་སྦྱོར་དྲུག་

མི་འདྲ་བ་གཉིས་དང་། འདུས་པའི་རིམ་པའི་ཐ་སྙད་མཛད་པ་གཅིག་དང་།
དྲིལ་ལུགས་རིམ་ལྔ་དང་། རིམ་པ་བཞི་པ་གཅིག་དང་། རྫོགས་རིམ་རྣལ་
འབྱོར་ཆེན་པོ་དང་དྲུག་གསུངས་པའི་དབང་གིས་ཡིན་པར་གསུངས་སོ།
གསུམ་པ་ཚད་ལྡན་གྱི་རྫོགས་རིམ་མི་འདྲ་བ་རྣམས་གནད་མཐུན་པར་
བསྟན་པ་ནི། དེ་དག་གིས་མཚོན་རང་རང་རྒྱུད་དང་ནི། ཞེས་སོགས་
བཅོ་ལྔ་ལ། དེ་དག་གིས་མཚོན་པའི་དུས་འཁོར་མ་གཏོགས་པའི་ཕ་མའི་
རྒྱུད་ཀྱི་ལམ་སྲོལ་གྲགས་ཆེ་བ་འཕགས་ལུགས་རིམ་ལྔ། ཐིག་ལེ་བཞི་རིམ།
འཁོར་ཆེན་བྱིན་རླབས་བཞི་རིམ། རྣལ་འབྱོར་བཞི་རིམ། ལཱ་ལུགས་རྣལ་
འབྱོར་ཆེན་པོ། དྲིལ་ལུགས་རིམ་ལྔ། ནཱ་རོ་ཆོས་དྲུག དུས་འཁོར་
སྦྱོར་དྲུག་སྟེ་ཁྲིད་ཆེན་བརྒྱད་དང་། ཝེ་རའི་ཀྱི( བསྐྱེད་)རྫོགས། རྫོགས་
བྷིའི་དཔྱིད་ཐིག་སོགས་མང་དུ་ཡོད་པ་རྣམས་ཚད་ལྡན་གྱི་གྲུབ་ཆེན་རྣམས་
ཀྱིས་རྒྱུད་རང་རང་གི་ཕྱོགས་སུ་བཀྲལ་བའི་ཕ་མའི་རྒྱུད་ཀྱི་ལམ་སྲོལ་མང་
དུ་ཡོད་ཀྱང་། གནད་དོན་ནི་རིམ་པ་དང་པོའི་རྣལ་འབྱོར་ལ་སྒྲུབ་ཐབས་
དང་ལམ་སྡུད་པའི་ཆིངས་སོགས་མི་འདྲ་བ་ཡོད་པ་ཐམས་ཅད་ཀྱིས་དང་
པོ་སྐུ་གསུམ་ལམ་འཁྱེར་གྱི་གནད་ཚང་བའི་བསྐྱེད་རིམ་བརྟན་པར་བྱས་ཏེ།
རྩ་ཐིག་རླུང་གསུམ་ལས་རུང་དུ་བསྒྲུབས་ནས་བསམ་གཏན་གཉིས་ཀྱིས་སྣོད་

བཅུད་འོད་གསལ་དུ་ཡང་ཡང་བསྡུས་ནས་རིང་དུ་འཇུག་ལྡང་བྱས་པ་ལས་
ཟུང་འཇུག་གི་ཡེ་ཤེས་ཀྱི་སྐུ་འགྲུབ་པ་དང་། དེའི་རྒྱུན་གྱིས་འབྲས་བུའི་ཟུང་
འཇུག་འགྲུབ་པའི་དགེ་རྩ་སྨིན་བྱེད་དུ་འགྲོ་བ་ལ་མི་མཚུངས་པ་མེད་པའི་སྒོ་
ནས་གནད་གཅིག་ཏུ་འབབ་པ་ཡིན་ནོ། རྩ་ཐིག་རླུང་གསུམ་ལས་རུང་དུ་
སྒྲུབ་ལུགས་ཀྱང་ཁྱད་པར་བ་དགོས་ཏེ། སྔགས་རིམ་ལས། རྩ་རླུང་ཐིག་
ལེ་ལ་གནད་དུ་བསྣུན་པས་ཁམས་འབབ་ལྡོག་ལ་བརྟེན་ནས་དགའ་བཞི་བསྐྱེད་
ནུས་ཀྱང་། དེས་སྲིད་པ་ལས་བརྒལ་མི་ནུས་པས་ལྟ་བ་རྣམ་དག་བསྐྱེད་པའི་
ཐབས་ལ་འབད་དགོས་སོ་ཞེས་གསུངས་པ་ལྟར་ཐབས་ཤེས་ཡ་མ་བྲལ་བར་
གང་ལ་གནད་དུ་བསྣུན་པའི་སྒོ་མི་འདྲ་བ་ཡོད་པ་དེ་དག་དགོས་པ་མི་འདྲ་
བའི་དབང་གིས་ཡིན་ཏེ། སྤྱི་བོར་གནད་དུ་བསྣུན་ན་བྱང་སེམས་འཇུ་སླ།
མགྲིན་པར་བསྣུན་ན་རྨི་ལམ་གྱི་དགེ་སྦྱོར་འཕེལ། སྙིང་གར་འོད་གསལ་
འཆར་སླ། ལྟོ་བར་གཏུམ་མོ་འབར་བས་བདེ་དྲོད་རྒྱས། གསང་གནས་
སུ་ལྷན་སྐྱེས་ཀྱི་བདེ་བ་རྒྱས་པའི་མི་འདྲ་བའི་མན་ངག་གི་སྙིང་པོ་ནི། རླུང་
རྣམས་མ་ལུས་པ་དབུ་མར་སྡུད་པའི་ཐབས་མི་འདྲ་བའི་དམིགས་པའི་འཕྲུལ་
འདེགས་ཀྱི་ཁྱད་པར་ཙམ་མ་གཏོགས། ཀུན་ཀྱང་སེམས་དབེན་མཐར་ཐུག་
གི་འོད་གསལ་ལས་སྒྱུ་མའི་སྐུ་སོགས་རིམ་པ་ཕྱི་མ་རྣམས་འགྲུབ་པའི་ལག་

རྗེས་འཇོག་བྱེད་དུ་འགྲོ་བ་དུས་འཁོར་མ་གཏོགས་བླ་མེད་ཀྱི་ལམ་སྲོལ་ཐམས་
ཅད་འདྲའོ། དེ་ལྟར་མ་རྒྱུད་ལ་ཡང་དང་པོ་རྩ་ཐིག་རླུང་གསུམ་ལས་རུང་
དུ་བྱས་པའི་ཐབས་ཀྱིས་རླུང་དབུ་མར་ཞུགས་གནས་ཐིམ་པ་ལས་དགའ་
བཞིའམ། སྟོང་བཞི་དང་། ལྷན་བཞི་དང་། ལྷན་སྐྱེས་ཀྱི་དགའ་བའམ།
འོད་གསལ་གྱི་ཡེ་ཤེས་ཀྱི་སྐུ་བསྒྲུབས། དེའི་རྒྱུན་གོམས་པ་ལས་ཆོས་སྐུའི་
ཉེར་ལེན་དང་། འཆི་བ་ཇི་ལྟར(བཞིན་)འོད་གསལ་དང་། དེ་ལས་
བར་དོ་ཇི་ལྟར( བཞིན་རླུང་སེམས་ལས་རྒྱུ་བ་དང་། དེའི་རྒྱུན་གྱིས་
གཟུགས་སྐུའི་ཉེར་ལེན་བྱས་ནས་འཚང་རྒྱ་ཚུལ་ཤེས་ན་རྫོགས་རིམ་མང་
པོ་ཞིག་ལ་ངེས་པ་རྙེད་ནས་དོན་གཅིག་ཏུ་མ་བྱུང་ཡང་དགོངས་པ་མི་འགལ་
བར་ཤེས་པར་འགྱུར་རོ། ཞེས་རྒྱུད་གཞུང་གསལ་བྱེད་ལས་སོ། །
སྨྲས་པ། རྒྱུད་རྒྱལ་འདུས་པ་གསེར་གྱི་འཁོར་ལོས་བསྒྱུར། །རྒྱུད་
སྡེ་གླིང་བཞིའི་ཁྱོན་ལ་དབང་འབྱོར་ཞིང་། །རིམ་གཉིས་རིན་ཆེན་བདུན་
ལྡན་ལ་བརྟེན་ནས། །ཚེ་གཅིག་ཟུང་འཇུག་སར་གཤེགས་ཁྱད་པར་ཆོས།
།འདུས་པ་ལུགས་གཉིས་གཤེད་སྐོར་མ་རྒྱུད་སོགས། །རྒྱུད་དོན་སོ་སོས་
བཀྲལ་བའི་རྫོགས་པའི་རིམ། །རྩ་བའི་ཚིག་དོན་མདོ་ཙམ་གསལ་བྱས་ལོ།
།རྣམ་དཀར་ཀུན་མཁྱེན་རྒྱལ་བ་མཉེས་ཕྱིར་འབུལ། །སྐལ་མཉམ་ཅན་ལ་

བློ་སྐྱེད་ཡོད་ན་ལོངས། །མཁས་པ་རྣམས་ལ་བཞད་གད་ཡོད་ན་ཐོངས།
།དགའ་སྡུག་རྣམ་འགྱུར་བསྟོད་སྨད་བྲག་ཆའི་སྒྲར། །ཅི་ཡང་མི་སེམས་
རྗེས་སུ་ཡི་རང་བྱ། །ཅིའི་ཕྱིར་ཞེ་ན་མི་མཁས་མཁས་ཁུལ་གྱིས། །གཞུང་
ལུགས་རྩོམ་པའི་ངལ་བ་འདི་བྱས་ཚེ། །ཕྱོགས་འདིར་བློ་གྲོས་རྒྱས་རྣམས་
བཞད་གད་ཀྱི། །ཐག་སྒྲས་གནམ་ས་འགེངས་ལས་ཡོང་རྒྱུ་མེད། །ཅེས་
རང་གི་དེ་ཉིད་རྗེན་ཆར་དུ་སྨྲས་པའོ།
གཉིས་པ་དུས་འཁོར་གྱི་ལམ་གྱི་རིམ་པ་ལ་གསུམ། ཕྱི་ནང་གཞན་
གསུམ་གྱི་དུས་འཁོར་རྒྱུད་ནས་བསྟན་ཚུལ། ལམ་གྱི་རིམ་པ་དངོས། ཐུན་
མོང་མ་ཡིན་པའི་རྣམ་བཞག་རྒྱས་པ་གཞན་དུ་ཞལ་འཕངས་མཛད་པའོ།
དང་པོ་ནི། དུས་ཀྱི་འཁོར་ལོའི་ལམ་ལ་ཕྱི་རོལ་ཀྱི། ཞེས་སོགས་བརྒྱང་
ལ། ཕྱིའི་དུས་འཁོར་གཟའ་སྐར་དུས་སྦྱོར་སོགས་འཇིག་རྟེན་གྱི་རྣམ་བཞག་
དང་། ནང་གི་དུས་འཁོར་སྐྱེས་བུའི་རྒྱུད་ཀྱི་རྩ་རླུང་ཐིག་ལེའི་རྣམ་བཞག་
དང་། གཞན་གྱི་དུས་འཁོར་དབང་དང་རིམ་གཉིས་ཀྱི་རྣམ་བཞག་གཏན་
ལ་འབེབས་པ་ལ་དགོས་པ་ཡོད་དེ། སྔ་མ་རྣམས་སྦྱང་གཞི་དང་། ཕྱི་མ་
གསུམ་སྦྱོང་བྱེད་ཡིན་པའི་ཕྱིར། ཕྱི་ནང་གཞན་གསུམ་གྱི་དུས་འཁོར་ལྔ་
རིམ་པར་རྒྱུད་དང་འགྲེལ་པའི་ལེའུ་ལྔས་བསྟན་ཚུལ་ཡོད་དེ། དུས་ཀྱི་འཁོར་

ལོའི་ལམ་གྱི་སྙིང་པོ་ནི། རྫོགས་རིམ་པས་རྣམ་ཀུན་མཆོག་ལྡན་གྱི་སྟོང་
གཟུགས་ཕྱག་རྒྱ་ཆེན་པོ་དང་མཉམ་པར་སྦྱར་བས་མི་འགྱུར་བའི་བདེ་བ་ཉི་
ཁྲི་ཆིག་སྟོང་དྲུག་བརྒྱ་དྲངས་ཏེ། བདེ་བ་དེས་སྟོང་ཉིད་རྟོགས་པའི་ཡེ་ཤེས་
ཀྱིས་སྒྲིབ་པ་མཐའ་དག་སྤོང་བར་བྱེད་པ་ཡིན་ལ། དེ་ལྟ་བུའི་སྟོང་གཟུགས་
ཀྱི་སྐུ་འགྲུབ་པའི་ཐབས་རྡོ་རྗེའི་ལུས་ལ་གནད་དུ་བསྣུན་པ་ལས་རོ་རྐྱང་གི་
རླུང་དབུ་མར་ཐིམ་དགོས། དེའི་སྨིན་བྱེད་དུ་བསྐྱེད་རིམ་པས་ཕྱི་སྣོད་ཀྱི་
འཇིག་རྟེན་དང་། ནང་ལུས་ཀྱི་ཕུང་ཁམས་སྐྱེ་མཆེད་རྩ་ཁམས་རླུང་གསུམ་
ཐམས་ཅད་ལ་ཐ་མལ་གྱི་སྣང་ཞེན་བཀག་ནས་ལྷའི་ངོ་བོར་སྒོམ་དགོས། དེ་
ལ་ཕྱི་ནང་གཉིས་ཀའི་རྣམ་བཞག་ཆོས་མཐུན་ཚུལ་རྫོགས་པར་ཤེས་དགོས་
པས་ཐོག་མར་ཕྱི་རོལ་ཀྱི་རྣམ་བཞག་འཇིག་རྟེན་ཁམས་ལེའུས་གཙོ་བོར་
བསྟན། དེ་དང་ཆོས་མཐུན་སྦྱར་བའི་ནང་གི་རྣམ་བཞག་ནང་ལེའུས་གཙོ་
བོར་བསྟན། སྦྱང་གཞི་དེ་གཉིས་དང་ཆོས་མཐུན་སྦྱར་བའི་བསྐྱེད་རིམ་གྱི་
རྣམ་བཞག་སྒྲུབ་ཐབས་ཀྱི་ལེའུས་གཙོ་བོར་བསྟན། དེ་ལ་ཐོག་མར་རྒྱུད་
སྨིན་བྱེད་དབང་གི་རྣམ་བཞག་དབང་ལེའུས་གཙོ་བོར་བསྟན། བསྐྱེད་རིམ་
གྱིས་རྒྱུད་སྨིན་པར་བྱས་པའི་རྫོགས་རིམ་གྱི་རྣམ་བཞག་ཡེ་ཤེས་ལེའུས་གཙོ་
བོར་བསྟན་པའི་ཕྱིར།

གཉིས་པ་ལམ་དངོས་ལ་བཞི། སྣོད་རུང་བྱེད་བྱིས་དབང་དང་མཆོག་
དབང་། དག་བྱེད་དམ་ཚིག་དང་སྡོམ་པ། སྨིན་བྱེད་བསྐྱེད་རིམ་གྱི་རྣམ་
བཞག གྲོལ་བྱེད་རྫོགས་རིམ་གྱི་རྣལ་འབྱོར་རོ། དང་པོ་ནི། སྣོད་རུང་
བྱིས་པ་ལྟར་འཇུག་དབང་བདུན་གྱིས། ཞེས་སོགས་བཞི་ལ། ཐོག་མར་
རྡོ་རྗེ་སློབ་དཔོན་གྱིས་ཐུན་མོང་ལམ་སྦྱངས་སྔོན་སོང་གི་སློབ་མ་སྣོད་རུང་
དུ་སྒྲུབ་པ་ལ། སློབ་མའི་ལུས་ཀྱི་དྲི་མ་སྦྱོང་ཕྱིར་ཐོག་མར་དུས་ཀྱི་འཁོར་
ལོའི་བྱང་ཕྱོགས་སྐུའི་ཞལ་ལ་མངོན་དུ་ཕྱོགས་པར་སློབ་མ་སྐུ་རྡོ་རྗེར་བསྐྱེད་
པ་ལ། ཁམས་ལྔ་སྦྱོང་བའི་ལྷ་སྒྲུབ་པའི་དཀྱིལ་འཁོར་གྱི་ཡུམ་བཞིས་ཆུའི་
དབང་བསྐུར། དེ་བྱིས་པ་བཙས་ནས་ཆུས་བཀྲུ་བ་དང་ཆོས་མཐུན། བྱིས་
པར་གཙུག་ཕུད་བཞག་པ་དང་མཐུན་པར་ཕུང་པོ་ལྔ་སྦྱོང་བའི་ལྷ་དེ་བཞིན་
གཤེགས་པ་ལྔས་ཅོད་པན་གྱི་དབང་བསྐུར། ངག་གི་དྲི་མ་སྦྱོང་བའི་ཕྱིར་
ལྷོ་ཕྱོགས་གསུང་གི་ཞལ་ལ་ཕྱོགས་པར་སློབ་མ་གསུང་རྡོ་རྗེར་བསྐྱེད་པ་ལ།
རླུང་བཅུ་སྦྱོང་བའི་ལྷ་ནུས་མ་བཅུས་དར་དཔྱང་གི་དབང་བསྐུར། དེ་བྱིས་
པ་རྣ་བ་ཕུག་ནས་རྒྱན་འདོགས་པ་དང་ཆོས་མཐུན། བྱིས་པ་དེས་ངག་སྨྲ་
བ་དང་མཐུན་པར་རོ་རྐྱང་གི་རྩ་སྦྱོང་བའི་ལྷ་གཙོ་བོ་ཡབ་ཡུམ་གྱིས་རྡོ་དྲིལ་
གྱི་དབང་བསྐུར། སེམས་ཀྱི་དྲི་མ་སྦྱོང་ཕྱིར་ཤར་ཕྱོགས་ཐུགས་ཀྱི་ཞལ་

ལ་ཕྱོགས་པར་སློབ་མ་ཐུགས་རྡོ་རྗེར་བསྐྱེད་པ་ལ། དབང་པོ་དྲུག་དང་ཡུལ་
དྲུག་སྦྱོང་བའི་ལྷ་སེམས་དཔའ་དང་སེམས་མ་རྣམས་ཀྱིས་བརྟུལ་ཞུགས་ཀྱི་
དབང་བསྐུར། དེ་བྱིས་པ་འདོད་ཡོན་ལ་སྤྱོད་པ་དང་ཆོས་མཐུན། དེ་ལ་
མིང་འདོགས་པ་དང་མཐུན་པར་ལས་དབང་བྱ་བ་དང་བཅས་པ་སྦྱོང་བའི་
ལྷ་ཁྲོ་བོ་ཁྲོ་མོ་རྣམས་ཀྱིས་མིང་གི་དབང་བསྐུར། ཡེ་ཤེས་ཀྱི་དྲི་མ་སྦྱོང་བའི་
ཕྱིར་ནུབ་ཕྱོགས་ཡེ་ཤེས་ཀྱི་ཞལ་ལ་ཕྱོགས་པར་སློབ་མ་ཡེ་ཤེས་རྡོ་རྗེར་བསྐྱེད་
ནས་ཡེ་ཤེས་ཀྱི་ཕུང་པོ་དང་རྣམ་ཤེས་ཀྱི་ཁམས་གཉིས་སྦྱོང་བའི་ལྷ་རྡོ་རྗེ་སེམས་
དཔའ་ཡབ་ཡུམ་གྱིས་འཁོར་ལོ་དང་། དུང་དང་། པོ་ཏི་སོགས་རྗེས་གནང་
གི་དབང་བསྐུར་བ་དང་བདུན་ནོ། འདིའི་དབང་ལ་ཡན་ལག་དང་གཙོ་བོ་
གཉིས་ལས་འཁོར་ལོ་སོགས་ཀྱི་རྗེས་གནང་དང་པོ་དང་། ཡོ་ག་ལྟར་གྱི་
སློབ་དཔོན་གྱི་དབང་གཉིས་པ་ཡིན་ནོ། དབང་དེ་དག་གིས་འབྲས་བུའི་ལྷ་དེ་
དག་གི་དངོས་གྲུབ་འགྲུབ་པའི་སྐལ་བ་ཅན་དུ་བྱས་པའོ། གོང་མ་གོང་ཆེན་གྱི་
བུམ་དབང་དང་། གསང་དབང་། ཤེར་དབང་། ཚིག་གི་དབང་དང་བཞིས་
རྫོགས་རིམ་བསྙེན་སྒྲུབ་ཡན་ལག་བཞི་སྒོམ་པ་ལ་དབང་། འབྲས་བུ་སྐུ་གསུང་
ཐུགས་ཡེ་ཤེས་རྡོ་རྗེ་འགྲུབ་པའི་ས་བོན་ཁྱད་པར་ཅན་འཇོག་པ་ཡིན་ནོ།
གཉིས་པ་དམ་ཚིག་དང་སྡོམ་པ་ནི། སྤྱི་དང་སོ་སོའི་ཞེས་སོགས་ཕྱེད་

དང་གཉིས་ལ། སྤྱིའི་དམ་ཚིག་དང་སོ་སོའི་དམ་ཚིག་རྣམས་མི་འདྲ་བའི་
ཁྱད་པར་དང་། བརྟུལ་ཞུགས་ཉི་ཤུ་རྩ་ལྔ་སོགས་མངས་པས་འཇིགས་ནས་
མ་བྲིས་ལ། རྩ་ལྟུང་རྣམ་བཤད་སོགས་ལས་ཤེས་པར་བྱའོ།
གསུམ་པ་སྨིན་བྱེད་བསྐྱེད་རིམ་གྱི་རྣམ་བཞག་ལ་གཉིས། མདོར་
བསྟན་པ་དང་། རྒྱས་པར་བཤད་པའོ། དང་པོ་ནི། རིམ་གཉིས་མན་
ངག་ཐོབ་བྱས་ཏེ། ཞེས་སོགས་ཕྱེད་དང་ལྔས་འདིའི་རིམ་པ་དང་པོའི་ཆིངས་
ལ་བསྙེན་པ་དང་། ཉེར་སྒྲུབ་དང་། སྒྲུབ་པ་དང་། སྒྲུབ་ཆེན་དང་བཞི་
ཡོད་ལ། དེ་དག་ལ་རིམ་པར་དཀྱིལ་འཁོར་རྒྱལ་མཆོག་དང་། ལས་རྒྱལ་
མཆོག་དང་ཐིག་ལེའི་རྣལ་འབྱོར་དང་། ཕྲ་མོའི་རྣལ་འབྱོར་དང་བཞི་
འཇོག་ཅེས་མདོར་བསྟན་པའོ། །
གཉིས་པ་རྒྱས་པར་བཤད་པ་ལ་གཉིས། ལས་མངོན་པར་འདུ་བྱས་
པའི་མཐར་འཆི་བ་ཉམས་སུ་མྱོང་བ་དང་མཐུན་པར་སྔོན་འགྲོ་ཚོགས་གཉིས་
བསགས་པ་དང་། ཤི་ནས་བར་དོ་གྲུབ་སྟེ་སྲིད་པར་སྐྱེ་བའི་རིམ་པ་དང་
མཐུན་པར་དངོས་གཞི་ཡན་ལག་བཞིའི་རྣལ་འབྱོར་སྒོམ་པའོ། དང་པོ་
ནི། སྔོན་དུ་རྣམ་ཐར་སྒོ་བཞིའི་ཏིང་ངེ་འཛིན། ཞེས་སོགས་གསུམ་གྱི་
དོན། སྒྲུབ་པ་པོ་འཛམ་བུའི་གླིང་གི་མི་མངལ་སྐྱེས་ཁམས་དྲུག་ལྡན་གྱི་རྒྱུར་

ཚོགས་བསགས་པ་དང་མཐུན་པར། རང་ལྷར་བསྐྱེད་དེ་ཐུགས་ཀའི་འོད་
ཟེར་གྱིས་ཚོགས་ཞིང་སྤྱན་དྲངས་པ་ལ་ཕྱག་འཚལ་བ་དང་། མཆོད་འབུལ།
སྡིག་བཤགས། བསྔོ་བ། ལུས་འབུལ་སོགས་བསོད་ནམས་ཀྱི་ཚོགས་དང་
སྦྱང་གཞི་ཐ་མལ་པ་འཆི་ཚེ་འབྱུང་བ་རིམ་ཐིམ་གྱིས་ཀུན་རྟོག་གི་རླུང་ཐིམ་
ནས་འཆི་བ་འོད་གསལ་དང་རྣམ་པ་མཐུན་པར་རྣལ་འབྱོར་པས། རང་
གི་ཡིད་ངོར་ཀུན་རྟོག་གི་རླུང་ཐིམ་པ་ལས་ཀུན་རྫོབ་ཀྱི་སྣང་བ་འགག་སྟེ་རང་
སེམས་བདེ་བ་ཆེན་པོའི་ངོ་བོར་མོས་པ་རྩེ་གཅིག་པའི་བདེ་བའི་ཡེ་ཤེས་དེས།
རྒྱུ་འབྲས་བྱ་བྱེད་བཞི་ལ་སྦྱར་བའི་རྣམ་ཐར་སྒོ་བཞིས་སྟོང་ཉིད་འཛིན་སྟངས་
སུ་བྱས་པའི་བདེ་སྟོང་དབྱེར་མེད་ཀྱི་ངང་ལ་གཉིས་སྣང་ཕྲ་མོས་ཀྱང་མ་ཆོད་
པའི་ཚུལ་གྱིས་ཡེ་ཤེས་ཆོས་སྐུ་དེ་ངའོ་སྙམ་པའི་ང་རྒྱལ་དང་གསལ་སྣང་སྒོམ་
པ་ནི་ཡེ་ཤེས་ཀྱི་ཚོགས་བསགས་པ་སྟེ། འཆི་སྲིད་སྦྱོང་བྱེད་སྐད་ཅིག་མ་
གཅིག་ལ་མངོན་པར་བྱང་ཆུབ་པ་ཞེས་སོ།
གཉིས་པ། སྲིད་པར་སྐྱེ་བའི་རིམ་པ་དང་རྣམ་པ་མཐུན་པར་དངོས་
གཞི་ཡན་ལག་བཞིའི་རྣལ་འབྱོར་སྒོམ་པ་ནི། རྒྱུག་མཆོག་གཉིས་དང་རྣམ་
འབྱོར་ཕྱི་མ་གཉིས། ཞེས་སོགས་བཅུ་གཉིས་ཀྱི་དོན་ལ་ས་བཅད་འདོད་
སྦྱར་ལ་བཞི། ཐོག་མར་མངལ་དུ་སྒྲུབ་པ་པོའི་ལུས་གྲུབ་པ་དང་མཐུན་པར་

དཀྱིལ་འཁོར་རྒྱལ་མཆོག་རྣམ་པ་ལྔས་མངོན་པར་བྱང་ཆུབ་པའི་ཚུལ་དུ་སྒོམ་
པ་སྐུ་རྡོ་རྗེ་བསྙེན་པའི་ཡན་ལག བཙས་ནས་ལས་དབང་བྱ་བ་དང་མཐུན་
པར་རྣམ་པ་ཉི་ཤུའི་མངོན་པར་བྱང་ཆུབ་པའི་ཚུལ་དུ་སྒོམ་པ་གསུང་རྡོ་རྗེ་
ཉེར་གྲུབ་ཀྱི་ཡན་ལག སྒྱུ་འཕྲུལ་དྲ་བའི་མངོན་པར་བྱང་ཆུབ་པའི་ཚུལ་
དུ་སྒོམ་པ་ལ་ཐིག་ལེ་སྤྲོ་བ་དང་མཐུན་པར། ཐིག་ལེའི་རྣལ་འབྱོར་སྒོམ་
པ་ཐུགས་རྡོ་རྗེ་སྒྲུབ་པའི་ཡན་ལག བཅུ་དྲུག་གི་མཐུན་པར( མཐར་)བདེ་
བ་རྫོགས་པ་དང་མཐུན་པར་ཕྲ་མོའི་རྣལ་འབྱོར་སྒོམ་པ་ཡེ་ཤེས་རྡོ་རྗེ་སྒྲུབ་
ཆེན་གྱི་ཡན་ལག་དང་བཞི།
ཐོག་མར་ཕྱི་གདོན་བགེགས་དང་ནང་མ་དད་ལོག་ལྟ་སོགས་འགལ་རྐྱེན་
སྲུང་བའི་དོན་དུ་ཁྲོ་རྒྱལ་རྡོ་རྗེ་ཤུགས་མངོན་བྱང་ལྔ་བསྐྱེད་ཀྱི་སྲུང་འཁོར་
བསྒོམས་ནས། སྒྲུབ་ཐབས་དངོས་ལ་ཐ་མལ་པ་འཆི་བའི་འོག་ཏུ་མངལ་དུ་
སྐྱེད་པ་དང་མཐུན་པར་ཆོས་སྐུའི་ལམ་འཁྱེར་གྱི་ངང་ནས་སྨོན་ལམ་གྱི་དབང་
གིས་གཞན་དོན་དུ་རྟེན་དང་བརྟེན་པའི་གཟུགས་སྐུར་བཞེངས་སྙམ་པ་ལས།
རྟེན་གཞལ་ཡས་ཁང་བསྐྱེད་པ་དང་། བརྟེན་པ་ལྷ་བསྐྱེད་པའོ། དང་
པོ་ལ་ལྔ། ཕྱི་སྣོད་ཀྱི་འཇིག་རྟེན་གྱི་རྣམ་བཞག དེ་གཞལ་ཡས་ཁང་དང་
ཆོས་མཐུན་སྦྱར་བ། ནང་རང་གི་མའི་ལུས་དང་སྒྱུར་བ། རང་གི་ལུས་

དང་སྒྱུར་བ། དཀྱིལ་འཁོར་དང་ཆོས་མཐུན་སྒྱུར་བའོ། དང་པོ་ནི། ཇི་
ལྟར་དེ་བཞིན་ཕྱི་རལ་ནང་ཞེས་པ་ལྟར། སྦྱང་གཞིའི་ཆོས། སྦྱོང་བྱེད་བསྐྱེད་
རིམ། དེས་སྨིན་པར་བྱས་པའི་རྫོགས་རིམ། སྦྱང་གཞི་སྒྲིབ་བྲལ་དུ་དགའ་
བའི་འབྲས་བུ་རྣམས་ངོ་འཕྲོད་པར་ཕྱི་ནང་གཞན་གསུམ་སྦྱར་དགོས་ལ། དེ་
ཡང་ཕྱིའི་དུས་འཁོར་གང་དུ་སྐྱེ་བ་ལེན་པའི་སྣོད་ཀྱི་འཇིག་རྟེན་ས་སྡེའི་གཞུང་
ནས་བཤད་པ་དང་། མདོ་སྡེ་གཞན་ནས་བཤད་པ་དང་། འདི་ནས་བཤད་
པ་རྣམས་ལ་མི་འདྲ་བ་དུ་མ་ཡོད་ཀྱང་། འགལ་བ་མེད་དེ་འཇིག་རྟེན་གྱི་
ཁམས་གཅིག་གི་གོ་ས་ན་སེམས་ཅན་སོ་སོའི་ལས་མི་འདྲ་བའི་བདག་རྐྱེན་
ལས་བྱུང་བའི་འཇིག་རྟེན་གྱི་ཁམས་མི་འདྲ་བ་དུ་མ་ཡོད་པ་ནི་དཔེར་ན་ལྷ་
མི་ཡི་དྭགས་གསུམ་གྱི་བལྟ་བྱ་ཐུན་མོང་བའི་ཆུ་བཞིན་གསུངས་པའི་ཕྱིར།
དེས་ན་གླིང་བཞི་པའི་འཇིག་རྟེན་གྱི་ཁམས་འདིའི་དཔངས་དང་ཞེང་གི་ཚད་
ལ་དཔག་ཚད་འབུམ་ཕྲག་བཞི་རེ་ཡོད་པ་ལས་ཆ་ཕྱེ་ན། རི་རབ་ཀྱི་འོག་
འབྱུང་བཞིའི་དཀྱིལ་འཁོར་ལ་འབུམ་གཉིས། དེ་སྟེང་རི་རབ་དང་ལྷ་གནས་
བསྡོམས་པ་ལ་འབུམ་གཉིས་ཡོད་དོ། འོག་གི་རླུང་མེ་ཆུའི་དཀྱིལ་འཁོར་
གསུམ་རེ་རེ་ཕྱེད་དུ་བགོས་པའི་དྲུག་དང་ས་དཀྱིལ་འོག་མ་རྣམས་ལ་ས་འོག་
པ་བདུན་ཞེས་ཟེར། ས་དཀྱིལ་གྱི་ཕྱེད་གོང་མ་ལ་ཀླུ་དང་ལྷ་མ་ཡིན་གྱི་གནས་

ཡོད། རླུང་དཀྱིལ་ཕྱེད་གོང་འོག་ལ་དམྱལ་བའི་གནས་རེ་རེའོ། དེ་སྟེང་
ལྷུན་པོ་འབུམ་ཕྲག་གཅིག དེའི་སྟེང་ལྷ་གནས་རྣམས་ནང་ལུས་དང་ཆོས་
མཐུན་སྦྱར་དགོས་པའི་དབང་གིས་རི་རབ་ཀྱི་མགྲིན་པ་གདོང་གཙུག་ཏོར་
གྱི་ཐ་སྙད་བྱས་པ་ལས། གཟུགས་མེད་རིགས་བཞི་གཙུག་ཏོར་ནས་སྐུ་
མཚམས་ཀྱི་བར་ཆ་བཞིར་ཕྱེ་བ་དང་སྦྱར། གཟུགས་ཁམས་གནས་རིགས་
བཅུ་དྲུག་བཞི་ཚན་བཞིར་ཕྱེ་བ་སྐྲ་མཚམས་ནས་མགྲིན་པའི་སུམ་གཉིས་ཡན་
ལག་ཆ་བཞིར་ཕྱེ་བ་དང་སྦྱར། མགྲིན་པའི་སུམ་ཆ་མན་འདོད་པའི་ལྷ་དྲུག་
དང་མི་དང་ལྷ་མ་ཡིན་དང་ཡི་དྭགས་དང་དུད་འགྲོ་དང་བཅུ། དེ་སྟེང་ས་
འོག་པ་བདུན་ལ་དམྱལ་བ་ཞེས་གཅིག་ཏུ་བགྲངས་པའི་འདོད་པའི་སྲིད་པ་
བཅུ་གཅིག་དང་སྦྱར་རོ། འཇིག་རྟེན་གྱི་ཁམས་འདིའི་ཞེང་ཚད་ནི་འོག་ཏུ་
རླུང་དཀྱིལ་འབུམ་ཕྲག་བཞི། དེ་སྟེང་མེ་དཀྱིལ་གསུམ། དེ་སྟེང་ཆུ་དཀྱིལ་
གཉིས། དེ་སྟེང་ས་དཀྱིལ་འབུམ་ཕྲག་གཅིག ས་དཀྱིལ་གྱི་གཞི་ལ་གླིང་
དྲུག དེ་ལ་འཛམ་གླིང་བསྣན་པས་གླིང་བདུན། རི་དྲུག་ལ་ཕྱིའི་རྒྱ་མཚོའི་
མཐའི་རྟ་གདོང་གི་རི་བསྣན་པས་རི་བདུན། རྒྱ་མཚོ་དྲུག་ལ་ཕྱིའི་རྒྱ་མཚོ་
བསྣན་པས་མཚོ་བདུན། དེ་ལྟ་བུའི་རི་གླིང་རྒྱ་མཚོ་དྲུག་ཚན་གསུམ་པོ་རི་
རབ་ཀྱི་རྩ་བའི་མཐའ་ནས་འཛམ་གླིང་གི་བར་དུ་རིམ་པར་སྤེལ་མར་གནས་

སོ། ལྷུན་པོའི་སྟེང་ཕྱོགས་ཀྱི་མཐར་ཁྱིམ་བཅུ་གཉིས་སྐར་ཚོགས་དང་བཅས་
ཉིན་མཚན་དུ་འཁོར་བའོ། །
གཉིས་པ་ནི། ཕྱིའི་འཇིག་རྟེན་དེ་དང་ཆོས་མཐུན་པར་གཞལ་ཡས་ཁང་
གི་གདན་བསྐྱེད་པ་ནི། ཕྱིའི་ནམ་མཁའ་དང་མཐུན་པར་ནམ་མཁའི་ཁམས་
མཐའ་ཡས་པའི་དབུས་སུ་ཆོས་འབྱུང་གི་ནང་གི་ཡཾ་ལས་རླུང་གི་དཀྱིལ་འཁོར་
ཞེས་པ་ནས། སྟེང་ལ་དཔག་ཚད་སྟོང་ཕྲག་ལྔ་བཅུ་པ་ཞེས་པའི་བར་སྒྲུབ་
ཐབས་སུ་མཛད་པ་བཞིན་ནོ། དེ་སྟེང་སྣ་ཚོགས་པདྨ་ནི་རི་རབ་ཀྱི་ལྟེ་བ་དང་
ཆོས་མཐུན། ཟླ་ཉི་སྒྲ་གཅན་དུས་མེ་དང་བཅས་པ་བསྐྱེད་པ་ནི་གནམ་སྟོང་
གི་མཐར་དེ་དག་ནམ་མཁའི་གཞི་གཅིག་ཏུ་འདུས་པ་དང་ཆོས་མཐུན། ཕྱིའི་
རླུང་དཀྱིལ་གྱི་ཞེང་ལ་དཔག་ཚད་འབུམ་ཕྲག་བཞི་ཡོད་པ་དང་ཆོས་མཐུན་
པར་ནམ་མཁའི་ཁམས་མཐའ་ཀླས་པའི་ཆོས་འབྱུང་གི་ནང་དུ་སྐུ་དཀྱིལ་གྱི་
རྩ་ཐིག་གྲུ་བཞི་པ། ཆུ་དཀྱིལ་འབུམ་ཕྲག་གཉིས་དང་མཐུན་པར་གསུང་
དཀྱིལ་ཁྲུ་དོ། ས་དཀྱིལ་འབུམ་ཕྲག་གཅིག་དང་མཐུན་པར་ཐུགས་དཀྱིལ་
ཁྲུ་གང་བ། དེའི་དབུས་སུ་ལྷུན་པོའི་ཕྱེད་དཔག་ཚད་སྟོང་ཕྲག་ལྔ་བཅུ་པ་
དང་མཐུན་པར་ཡེ་ཤེས་ཀྱི་འཁོར་ལོ་སོར་བཅུ་གཉིས་པ། རི་རབ་ཀྱི་ལྟེ་
བ་དང་མཐུན་པར་སྣ་ཚོགས་པདྨ་སོར་དྲུག ཕྱི་རོལ་ཀྱི་ཟླ་ཉི་སྒྲ་གཅན་དུས་

མེ་དང་མཐུན་པར་དེའི་དབུས་སུ་དེ་དག་བསྐྱེད་པའོ། །
གསུམ་པ་གང་དུ་སྐྱེ་བ་ལེན་པའི་མའི་ལུས་དང་སྒྱུར་བ་ནི། ནམ་མཁའ་
ནི་མའི་གསང་བའི་ཆོས་འབྱུང་དང་ཆོས་མཐུན། མའི་སྤྱི་བོ་ནས་དཔྲལ་
བའི་བའི་རླུང་དཀྱིལ། དེ་ནས་སྙིང་གའི་བར་ཆུ་དཀྱིལ། དེ་ནས་ལྟེ་བའི་
བར་ས་དཀྱིལ། དེ་ནས་གསང་གནས་བར་ལྷུན་པོ་དང་ཆོས་མཐུན། ལྷུན་
པོའི་སྟེང་གི་པདྨ་ནི་མའི་གསང་པད་དང་ཆོས་མཐུན། པད་སྟེང་ཉི་ཟླ་དུས་
མེ་གསུམ་སྒོམ་པ་ནི་མའི་གསང་པད་དུ་བཤང་གཅི་ཁུ་བའི་རྩ་གསུམ་འདུས་
པ་དང་ཆོས་མཐུན། པད་མའི་སྟེང་དུ་རྡོ་རྗེའི་གུར་སྒོམ་པ་ནི་མའི་པདྨར་
ཕའི་རྡོ་རྗེ་ཞུགས་པ་དང་ཆོས་མཐུན། དེར་གཞལ་ཡས་ཁང་སྒོམ་པ་ནི་མའི་
མངལ་དང་ཆོས་མཐུན། དེའི་དབུས་སུ་ཟླ་ཉི་དབྱངས་གསལ་གྱིས་མཚན་
པ་ནི། མའི་གསང་པད་དུ་ཕ་མའི་ཁུ་ཁྲག་འདུས་པ་དང་ཆོས་མཐུན། དེའི་
དབུས་སུ་ཧཱུྃ་ཡིག་རི་བོང་གིས་མཚན་པར་སྒོམ་པ་ནི། རྣམ་ཤེས་ཀྱི་བཞོན་
པའི་སྲོག་རླུང་མཚོན་བྱེད་དོ། དེ་གཅིག་ཏུ་འདྲེས་པ་ཧཾ་ཡིག་ཏུ་གྱུར་པ་ནི།
ཁུ་ཁྲག་རྣམ་ཤེས་རླུང་དང་བཅས་པ་ཡོངས་སུ་གྱུར་པ་ལས་མངལ་དུ་ལུས་
ཐོག་མར་གྲུབ་པ་དང་ཆོས་མཐུན་ནོ།།
བཞི་པ་སྒྲུབ་པ་པོའི་ལུས་དང་སྦྱར་བ་ནི། ལུས་ཀྱི་རྐེད་པ་མན་ཆད་

ཁྲུ་དོ་ནི་རི་རབ་ཀྱི་འོག་དཔག་ཚད་འབུམ་ཕྲག་གཉིས་དང་སྦྱར། རྐེད་པ་
ནས་མགྲིན་པའི་འོག་མན་ཆད་སྒལ་ཚིགས་ཁྲུ་གང་བ་རི་རབ་དང་སྦྱར།
མགྲིན་པ་སོར་དྲུག་དང་གདོང་སོར་བཅུ་གཉིས་རྣམས་འདོད་གཟུགས་ཀྱི་
ལྷ་གནས་དང་སྦྱར་ལ། དེ་ཡང་མགྲིན་པའི་སོར་གོང་མ་བཞི་གཟུགས་ཁམས་
ཀྱི་གནས་བཞི་དང་སྦྱོར། དཔྲལ་བའི་ཡ་མཐའ་ནས་སྐུ་རྩེ་མན་ཆད་གཟུགས་
མེད་བཞི་དང་སྦྱོར་རོ། ཁོ་ན་རེ། དེ་མི་འཐད་པར་ཐལ། གཟུགས་མེད་
ལ་གནས་མེད་པའི་ཕྱིར། ཞེ་ན་སྐྱོན་མེད་དེ། སྲིད་པ་སུམ་ཅུ་རྩ་གཅིག་
ལུས་དང་ཆོས་མཐུན་སྦྱར་བའི་དགོས་པའི་དབང་གིས་དེ་ཁམས་གསུམ་གྱི་
གོང་མར་བཞག་པ་ལྟར་རྣམ་བཞག་བྱས་པ་ཡིན་པའི་ཕྱིར།
ལྔ་པ་དཀྱིལ་འཁོར་དང་སྦྱར་བ་ནི། སྙིང་གའི་གནས་བྲང་གི་ཕྱེད་ཚུན་
ཆད་ཐུགས་དཀྱིལ། དེ་ནས་སྟེང་གི་མགྲིན་པའི་བར་དང་འོག་གི་ལྟེ་བའི་
བར་གསུང་དཀྱིལ། དེ་མན་ཆད་སྐུ་དཀྱིལ་དང་སྦྱོར་ཞིང་། ཡར་མར་
དེ་བཞིན་དུ་སོར་མོའི་རྩེའི་བར་དུ་སྦྱོར་བའོ། དེ་ལྟར་ཕྱི་ནང་སྦྱར་ཏེ་རྟེན་
གཞལ་ཡས་ཁང་བསྐྱེད་པའོ། འདི་རགས་རིམ་ཙམ་ལས་ཞིབ་པར་འགྲེལ་
པ་ལས་ཤེས་པར་བྱའོ། རྫོགས་རིམ་སྨིན་ཕྱིར་ཁམས་ཀྱི་སྒོ་ནས་ཆོས་མཐུན་
སྦྱར་ཚུལ་གོ་དཀའ་ཞིང་མངས་པས་འཇིགས་ནས་མ་བྲིས་སོ།

གཉིས་པ། བརྟེན་པ་ལྷ་གཙོ་བོ་ཡབ་ཡུམ་བསྐྱེད་ནས་དེས་དཀྱིལ་འཁོར་
རྒྱལ་མཆོག་ཡེ་ཤེས་ལྔ་ལས་མངོན་པར་བྱང་ཆུབ་པའི་ཚུལ་དུ་བསྐྱེད་པ་ལ།
གཙོ་བོ་ཡབ་ཡུམ་བསྐྱེད་པ་ལ། གཞལ་ཡས་ཁང་གི་དབུས་སུ་ཟླ་ཉི་སྒྲ་གཅན་
དུས་མེའི་གདན་གྱི་སྟེང་དུ། ཟླ་བ་ལ་གཟུགས་བརྙན་ཤར་བ་ལྟར་མཚན་
སོ་གཉིས་ཀྱི་ངོ་བོ་ཨ་སོགས་དབྱངས་ཐུང་དུ་ལུགས་འབྱུང་གཡོན་བསྐོར་
དང་། ཨཱ་རིང་སོགས་དབྱངས་རིང་པོ་( སོགས་)ལུགས་ལྡོག་གཡས་
བསྐོར་དུ་འཁོད་པའི་ཟླ་བའི་དཀྱིལ་འཁོར་མེ་ལོང་ཡེ་ཤེས་དང་། དེའི་འོག་
ཉི་སྟེང་དུ་དཔེ་བྱད་བརྒྱད་ཅུའི་ངོ་བོ་ཟླ་ནས་གསལ་བྱེད་བརྩེགས་མ་གཡས་བསྐོར་
དང་། དེ་ནས་གསལ་བྱེད་རྐྱང་པ་གཡོན་བསྐོར་དུ་འཁོད་པའི་ཉི་དཀྱིལ་
མཉམ་ཉིད་ཡེ་ཤེས་དང་། ཟླ་བའི་དབུས་སུ་བར་དོའི་རྣམ་ཤེས་ཧྭ་རིང་གི་
རྣམ་པ་སོར་རྟོག་ཡེ་ཤེས་དང་། རྣམ་ཤེས་དེའི་སྲོག་རླུང་ཧི་ཡིག་ནག་པོ་བྱ་
གྲུབ་ཡེ་ཤེས་དང་། བྱང་སེམས་དཀར་དམར་གྱི་ངོ་བོ་ཟླ་ཉི་དབྱངས་གསལ་
རླུང་སེམས་ཧི་ཧཱུྃ་རྣམས་གཅིག་ཏུ་འདྲེས་པ་ལས་བྱུང་བའི་ཧི་ཡིག་བདེ་བ་ཆེན་
པོ་ཆོས་དབྱིངས་ཡེ་ཤེས་ལས་མངོན་པར་བྱང་ཆུབ་པ་སྟེ་ལྔའོ། ཚུལ་འདི་
སྲིད་པ་འགྲུབ་པའི་རྟེན་འབྲེལ་ཡན་ལག་བཅུ་གཉིས་དང་སྦྱར་བ་ནི། དེ་ཡང་
མ་རིག་པ་དང་འདུ་བྱེད་དང་རྣམ་ཤེས་གསུམ་ཞུགས། མངལ་གྱི་ཟླ་བ་དང་

པོ་གསུམ་ལ་གནས་སྐབས་དང་པོ་ཞེས་བྱ་ལ། དེ་དག་སྦྱོང་བྱེད་དུ་གཙོ་བོ་
ཡབ་ཡུམ་གྱི་སྐུར་བསྐྱེད་པ་ཡིན་ནོ། དེའི་ཚུལ་གཞལ་ཡས་ཁང་གི་དབུས་
སུ་སྣ་ཚོགས་པདྨའི་ལྟེ་བར་ཟླ་ཉི་སྒྲ་གཅན་དུས་དེའི་གདན་གྱི་སྟེང་དུ་ས་བོན་
དང་ཕྱག་མཚན་སོགས་ཡོངས་སུ་གྱུར་པ་ལས་ཕྱི་ནང་གི་ཆོས་གཉིས་སྒྲིབ་
བྲལ་དུ་གྱུར་པ་ལས་དུས་ཀྱི་འཁོར་ལོ་ཡབ་ཡུམ་གྱི་སྐུའི་རྣམ་པ་སྒྲུབ་ཐབས་
ལྟར་ང་རྒྱལ་དང་གསལ་སྣང་སྒོམ་པའོ། དེ་ཡང་བདེ་སྟོང་གི་གཟུང་རྣམ་
ལྷར་ཤར་བ་དེ་ཉིད་ཀྱིས་རྡོ་རྗེའི་ལུས་གསལ་གནད་དུ་བསྣུན་པ་ལ་བརྟེན་ནས་
སྐྱེས་པའི་ཡེ་ཤེས་ཀྱིས་ཕྱི་ནང་གི་དུས་འཁོར་གཉིས་སྒྲིབ་བྲལ་དུ་བྱེད་པའི་
ཚུལ་དང་། དེ་ལས་ལམ་འབྲས་ཀྱི་དུས་འཁོར་གཉིས་འགྲུབ་པའི་ཚུལ་འདི་
ལྟར་རོ་ཞེས་མཚོན་པར་བྱེད་པ་སྟེ། དུས་ཞེས་དང་འཁོར་ཞེས་པའི་དོན་
ཕྱི་རོལ་ཉིན་མཚན་གྱི་ཆ་དུས་དང་། དེ་ལ་ཁྱིམ་བཅུ་གཉིས་ཀྱི་འཕོ་བ་བཅུ་
གཉིས་དང་། དེ་རེ་རེ་ལ་ཞག་སུམ་ཅུ། དེ་རེ་རེ་ལ་དབུགས་ཉི་ཁྲི་ཆིག་
སྟོང་དྲུག་བརྒྱ་ཕྱེས་པ་ནི་འཁོར་ལོ་དང་། ནང་སེམས་ཅན་ལ་ཉིན་ཞག་རེ་
རེ་ལ་ལྟེ་བའི་རྩ་འདབ་ནས་དབུགས་ཉི་ཁྲི་ཆིག་སྟོང་དྲུག་བརྒྱ་འབྱུང་འཇུག་
ནི་དུས་དང་། དེ་དག་འཕོ་ཆེན་བཅུ་གཉིས་ཀྱི་རྒྱུ་བ་ནི་འཁོར་ལོའོ། རིམ་
པ་དང་པོའི་རྣལ་འབྱོར་པས་ཕྱི་ནང་གི་དུས་འཁོར་གཉིས་པོ་དེ་དང་རྣམ་པ

མཐུན་པར་བསྐྱེད་རིམ་ཡོངས་རྫོགས་སྒོམ་པ་ལས། ལམ་དུས་སུ་སྟོང་
གཟུགས་དུས་ཀྱི་འཁོར་ལོ་ཡབ་ཡུམ་དངོས་སུ་གྲུབ་པ་དེ་བྱུང་། དེ་ཉིད་སྒོམ་
པར་ཞུགས་ལས་སྐྱེས་པའི་ཏིང་ངེ་འཛིན་གྱི་ཡན་ལག་གིས་ས་བཅུ་གཉིས་ངོ་
རེ་རེ་ལ་ཐིག་ལེ་དཀར་དམར་གྱེན་ཐུར་དུ་བརྟེན་པ་ལས། ལས་རླུང་སྟོང་
བརྒྱད་བརྒྱ་རེ་རིམ་གྱིས་འགག་པ་ཡོངས་སུ་རྫོགས་པ་ན། དེ་དག་ངོ་བོ་གཅིག་
ལ་ལྡོག་པས་ཕྱེས་པའི་འབྲས་བུ་ནི་དུས་དང་། འཕོ་བ་བཅུ་གཉིས་འགག་
པའི་ལྡོག་པ་ནས་འབྲས་བུའི་འཁོར་ལོའོ་ཞེས་མཚོན་པར་བྱེད་པའོ། དེས་
དཀྱིལ་འཁོར་རྒྱལ་མཆོག་གི་ལྷ་སྤྲོ་བའི་ཚུལ་ནི། མངལ་གྱི་ཟླ་བ་དང་པོ་
གསུམ་ལ་ལུས་རིམ་གྱིས་བསྐྱེད་ནས། བཞི་པ་ལ་མིང་གཟུགས་གྲུབ་པ་དང་
མཐུན་པར་རྣམ་ཤེས་རྣམ་དག་མི་བསྐྱོད་པའི་ངོ་བོ་དཀྱིལ་འཁོར་གྱི་བདག་
པོ་དེས་ལྷའི་ཚོགས་སྤྲོ་བ་ལ་དབང་པོ་གཉིས་སྦྱོར་གྱིས་འདུལ་བའི་སྣོད་ལ་
གཟིགས་ཏེ། དེའི་དོན་དུ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་
རྒྱལ་བ་རྣམས་དང་། ཡེ་ཤེས་དང་རྣམ་ཤེས་ཀྱི་ཁམས་དག་པ་རྡོར་སེམས་
ཡབ་ཡུམ་དང་མི་བསྐྱོད་པ་ཡབ་ཡུམ་སོགས་ཐོག་མར་སྤྲོ་བ་དེ་ཉིད་གཙོ་བོ་
ཡབ་ཡུམ་རང་ཉིད་ཀྱི་སྐུའི་ནང་དུ་བསྡུས་ནས། སླར་ཡང་རང་ལས་ལྷ་ཚོགས་
དེ་དག་སྤྲོས་ཏེ་ཡུམ་ལ་བཅུག དེ་དག་ལས་རང་འདྲ་ནམ་མཁའ་གང་བ་

སྤྲོས་ཏེ་རང་གི་སྤྱི་བོ་ནས་ཞུགས་པ་ཆགས་པའི་མེས་ཁུ་ཞུ་)བའི་བྱང་
སེམས་སྦྱོར་མཚམས་ནས་ཐིག་ལེ་ཆ་ལྷ་གྲངས་དང་མཉམ་པ་ཆོ་ག་གསུམ་
གྱིས་བསྐྱེད་པའོ། ཕུང་པོ་ལྔ་དང་ཁམས་བཞི། དག་པའི་གཤེགས་པ་གཤེགས་
མ། ལས་དབང་ལྔ། དག་པའི་ཁྲོ་བོ་ལྔ་ཡུམ་དང་བཅས་པ་ཐོག་མར་སྤྲོ་
བར་མཛད་པའོ། དེ་ནས་ཟླ་བ་ལྔ་པ་དང་དྲུག་པ་ལ་ཕུང་ཁམས་ཚོགས་པ་
ལ་བརྟེན་ནས་སྐྱེ་མཆེད་དྲུག་སྐྱེས་པ་དང་མཐུན་པར་སེམས་དཔའ་དང་
སེམས་མ་རྣམས་སྤྲོ་བའི་ཚུལ་ནི། རླུང་ཁམས་ལས་སྐྱེས་པའི་སྣ་དང་རེག་
བྱའི་སྐྱེ་མཆེད་གཉིས་ཀའི་ལྷ་ནམ་སྙིང་དང་རེག་བྱ་རྡོ་རྗེ་མ་གཉིས་རླུང་ཁམས་
རྣམ་དག་གི་རང་བཞིན་དོན་གྲུབ་དང་སྒྲོལ་མ་བཞིན་བསྐྱེད། དེ་བཞིན་དུ་
མེ་ཁམས་ལས་སྐྱེས་པའི་མིག་དང་རོའི་སྐྱེ་མཆེད་དག་པ་ས་སྙིང་དང་རོ་རྡོ་
རྗེ་མ་གཉིས་མེ་ཁམས་རྣམ་དག་རིན་འབྱུང་དང་གོས་དཀར་མོ་བཞིན་བསྐྱེད།
ཆུ་ཁམས་ལས་སྐྱེས་པའི་ལྕེ་དང་གཟུགས་ཀྱི་སྐྱེ་མཆེད་གཉིས་དག་པ་འཇིག་
རྟེན་དབང་ཕྱུག་དང་གཟུགས་རྡོ་རྗེ་མ་གཉིས་ཆུ་ཁམས་རྣམ་དག་སྣང་མཐའ་
དང་མ་མཱ་ཀི་ལྟར་བསྐྱེད། ས་ཁམས་ལས་སྐྱེས་པའི་ལུས་དབང་དང་དྲིའི་
སྐྱེ་མཆེད་དག་པ་སྒྲིབ་སེལ་དང་དྲི་རྡོ་རྗེ་མ་གཉིས་ས་ཁམས་རྣམ་དག་རྣམ་
སྣང་དང་སྤྱན་མ་ལྟར་བསྐྱེད། ཡེ་ཤེས་ཀྱི་ཁམས་ལས་སྐྱེས་པའི་ཡིད་དང་

སྒྲའི་སྐྱེ་མཆེད་དག་པ་ཀུན་བཟང་དང་། སྒྲ་རྡོ་རྗེ་མ་གཉིས་ཡེ་ཤེས་ཀྱི་ཁམས་
དག་པ་རྡོ་རྗེ་སེམས་དཔའ་ལྟར་བསྐྱེད། ནམ་མཁའི་ཁམས་ལས་སྐྱེས་པའི་
རྣ་བ་དང་ཆོས་ཁམས་དག་པ་ཕྱག་རྡོར་དང་ཆོས་དབྱིངས་རྡོ་རྗེ་མ་གཉིས་
ནམ་མཁའི་ཁམས་དག་པ་མི་བསྐྱོད་བཞིན་དུ་བསྐྱེད་ནས་སྤྲོས་པ་རང་རང་
གནས་སུ་འགོད་པའོ། དེ་ལྟར་ཟླ་བ་དྲུག་པ་ལ་རེག་བྱ་སོགས་གྲུབ་པ་དང་
སྙིང་གའི་རྩ་འཁོར་སོགས་ཁམས་ལྔའི་བདག་ཉིད་ཅན་དུ་གྲུབ་པ་དང་མཐུན་
པར་ཐུགས་ཀྱི་དཀྱིལ་འཁོར་བསྐྱེད། ཟླ་བ་བདུན་པ་ལ་ལྟེ་བར་གསུང་གི་
འཁོར་ལོའི་ལྷ་སྟེ་མགྲིན་གྱི་རྩ་དག་པའི་ངོ་བོ་ལྷ་མོ་རྣམས་སྤྲོ། ཟླ་བ་བརྒྱད་
པ་ལ་སྲེད་པའི་ཡན་ལག་སྐུ་རྡོ་རྗེ་རྫོགས་པ་སྟེ་སྐུའི་དཀྱིལ་འཁོར་གྱི་ལྷ་རྣམས་
སྤྲོ། ཟླ་བ་དགུ་པ་ལ་མངལ་དུ་རྐང་ལག་གི་རྩ་སྐྱེས་པ་དང་མཐུན་པར་དེ་
རྣམས་དག་པའི་ཀླུ་བཅུ་དང་། རབ་གཏུམ་མ་བཅུ་སྤྲོ། བ་སྤུ་དང་སྐྲ་སྐྱེ་
བ་དང་མཐུན་པར་འབྱུང་པོ་བྱེ་བ་སོགས་སྤྲོ། དགུ་པའི་མཐར་ལུས་རྫོགས་
པ་དང་མཐུན་པར་ལྷ་རྣམས་རྫོགས་པར་བསྐྱེད་པའོ། །
གཉིས་པ་གསུང་རྡོ་རྗེ་ཉེར་སྒྲུབ་ཀྱི་ཡན་ལག་ལ། གླུས་བསྐུལ་ཏེ་བཞེངས་
པ། དཀྱིལ་འཁོར་སྤྲོ་བ། དམ་ཡེ་བསྲེ་བ། དབང་བསྐུར་རྒྱས་བཏབ།
སྐུ་གསུང་ཐུགས་བྱིན་རླབས། རྣམ་དག་སྒོམ་པ་སོགས་རིམ་པར་ཟླ་བ་བཅུ་

པ་ལ་སྲིད་པའི་ཡན་ལག་རྫོགས་ཀྱང་། སྟེང་སྒོར་རླུང་འབྱུང་འཇུག་དག་
མི་བྱེད་ལ། དེ་རྗེས་ངག་གི་བྱ་བ་རྫོགས་པ་དང་། དབང་ཤེས་ཡུལ་ལ་སྤྱོད་
པ་དང་། བཅུ་དྲུག་གི་མཐར་བདེ་བ་ལ་སྤྱོད་པའི་དོན་དུ་ཕྱི་རོལ་ཏུ་བཙའ་
ཕྱིར་ནང་དུ་རླུང་བཞིས་བསྐུལ་བ་དང་མཐུན་པར་རྣལ་འབྱོར་པས་དཀྱིལ་
འཁོར་གྱི་བདག་པོ་དེ་ཐུགས་བདེ་བ་ཆེན་པོའི་ཆོས་སྐུའི་ངང་ལས་གཞན་དོན་
དུ་ཚད་མེད་བཞིས་བསྐུལ་པའི་འབྲས་བུའི་སྐབས་ཀྱི་ང་རྒྱལ་བཟུང་ནས་སྒོམ་
པ་ཡིན་ལ། དེ་ཡང་སྤྱན་མས་ཡེ་ཤེས་རྡོ་རྗེ་བསྐུལ། དེ་བཞིན་མ་མཱ་ཀིས་
སྐུ་རྡོ་རྗེ། གོས་དཀར་མོས་གསུང་རྡོ་རྗེ། སྒྲོལ་མས་ཐུགས་རྡོ་རྗེ་བསྐུལ་
བ་སྟེ་བཞི་དང་། ཐུན་མོང་དུ་གཅིག་ལྔས་བསྐུལ་བ་ལས་བཅོམ་ལྡན་འདས་
གླུ་དབྱངས་ཀྱིས་སད་པར་མཛད་དེ། ཁམས་གསུམ་མིག་འཕྲུལ་ལྟར་
གཟིགས་ནས་ཐིག་ལེ་ས་བོན་ཕྱག་མཚན་སོགས་ལས་དུས་ཀྱི་འཁོར་ལོའི་
སྐུར་བཞེངས། བྱིས་པའི་ལུས་རྫོགས་པ་ཕྱི་རོལ་ཏུ་བཙས་ནས་སྟེང་སྒོར་
རླུང་རྒྱུ་བ་དང་མཐུན་པར་དཀྱིལ་འཁོར་སྤྲོ་བ་ནི། སྣ་ཚོགས་ཡུམ་དང་སྙོམས་
པར་ཞུགས་པས་དཀྱིལ་འཁོར་ལྔའི་ལྷ་ཚོགས་སྤྱན་དྲངས་རང་གི་ལུས་ལ་
ཞགས། ཡུམ་གྱི་པདྨར་ཁུ་བའི་ཐིག་ལེ་ལས་རིམ་པར་སྤྲོས་པ་སྔར་བཞིན་
དཀྱིལ་འཁོར་ལ་བཀོད། དམ་ཡེ་བསྲེ་བ་ནི་བྱིས་པའི་ཡེ་ཤེས་ཀྱི་རླུང་གིས་

དབང་པོ་རྣམས་སད་པར་བྱས། རླུང་ནང་དུ་འཇུག་པ་དང་མཐུན་པར་རྡོ་
རྗེ་ཤུགས་སྤྲོ་སྟེ། དེ་ལ་ཡེ་ཤེས་ཀྱི་འཁོར་ལོ་སྤྱན་དྲངས་ཏེ། ཁྲོ་བོ་རྡོ་རྗེ་
ལྕགས་ཀྱུ་ལ་སོགས་པ་བཞིའི་སྔགས་ལ་ཛ་ཧཱུཾ་བཾ་ཧོ་རེ་རེ་ལ་ཧི་སྦྱར་བས་
འགུགས་ཞུགས་བཅིང་མཉེས་བཞི་བྱས་པ་ལས་དམ་ཚིག་པ་དང་ཡེ་ཤེས་པ་
གཉིས་དབྱེར་མེད་རོ་མཉམ་དུ་གྱུར་པ་དང་ལྔ། བཞི་པ་སྐུ་གསུང་ཐུགས་
ཡེ་ཤེས་བཞིའི་དབང་བསྐུར་བའམ། བྱིན་གྱིས་བརླབས་པ་ནི། ཨོཾ་ཨཱཿཧཱུྃ་
ཧོ་ཧཾ་ཀྵཞེས་སྔགས་ཀྱིས་བྱ་བར་གསུངས་སོ། རྒྱས་གདབ་པ་ནི། དེ་སྟེང་
རིགས་དྲུག་ལོངས་སྐུའི་རྣམ་ཅན་ལ། རིགས་དྲུག་སྤྲུལ་སྐུའི་རྣམ་ཅན་གྱིས་
རྒྱས་བཏབ་པ་ནི་ལས་རྒྱལ་མཆོག་གི་ཏིང་ངེ་འཛིན་ཏེ། དབང་པོ་ལྔ། ཡུལ་
ལྔ། ལས་དབང་ལྔ། ལས་དབང་བྱ་བ་དང་བཅས་པ་ལྔ་དག་པ་སྟེ། རྣམ་
པ་ཉི་ཤུས་མངོན་པར་བྱང་ཆུབ་པ་ཞེས་བྱའོ། འདིའི་བཤད་བྱ་རྩ་བའི་བསྐྱེད་
རིམ་ལ་རྩ་བ་དང་ས་བཅད་གཉིས་ཀར་མདོར་བསྟན་རྒྱས་བཤད་གཉིས་སུ་
གསུངས་པའི་རྒྱས་བཤད་ལ། རྒྱལ་མཆོག་གཉིས་དང་རྣལ་འབྱོར་ཕྱི་མ་
གཉིས། །རྣམ་པ་ལྔ་དང་ཉི་ཤུས་བྱང་ཆུབ་དང༌། །སྒྱུ་འཕྲུལ་དྲ་བའི་མངོན་
བྱང་ཆུབ་ཚུལ་དུ། ཞེས་རྐང་པ་གསུམ་ལས་མེད་ཀྱང་། དོན་རྒྱ་ཆེ་བས་
ཁ་ཟིན་སྣ་ཟིན་ཙམ་ལས་མ་བྲིས་ན་རྒྱས་བཤད་ཀྱི་དོན་མ་ཚང་ཞིང་། སྦྲུལ་

གྱིས་བྱིའུ་མིད་པ་ལྟར་རིམ་པ་མི་འཚམ་པར་དོགས་ནས་ངོ་གདོང་ཙམ་ཞིག་
བྲིས་པའོ། འདི་ལས་བྱིས་པ་མངལ་དུ་ཞུགས་པ་ནས་མ་ཤིའི་བར་ལ་གནས་
སྐབས་བཞིར་ཕྱེ་ནས། གནས་སྐབས་རེ་རེ་ལ་སྐུ་བཞི་རེ་དང་། སྐུ་གསུང་
ཐུགས་ཀྱི་དཀྱིལ་འཁོར་སྦྱར་ཚུལ་དང་། དཀྱིལ་འཁོར་གྱི་ལྷའི་ཞལ་ཕྱག་
གི་མཚོན་དོན། རྟེན་གཞལ་ཡས་ཁང་གི་རྣམ་དག་པ་བརྟེན་པ་ལྷའི་རྣམ་དག་
ལ་རྩ་དང་སྦྱར་བའི་དག་པ་བསྡུས་ཏེ་བསྟན་པ། ལུས་སྤྱི་དང་སྦྱར་ཏེ་རྒྱས་
པར་བསྟན་པ། སྐུ་བཞི་དང་སྦྱར་བའི་དག་པ། བཞུགས་ཚུལ་གྱི་དག་པ་
སོགས་ཧ་ཅང་མངས་པས་འཇིགས་ནས་མ་བྲིས་ལ་གཞུང་རྒྱ་ཆེ་ཆུང་གཞན་
ལས་ཤེས་པར་བྱའོ། །
གསུམ་པ། སྒྲུབ་པའི་ཡན་ལག་ཐིག་ལེའི་རྣལ་འབྱོར་ལ། སྦྱང་གཞི་
དང་སྦྱོར་ཚུལ་དང་། རིམ་གཉིས་ཀྱི་རྣལ་འབྱོར་པས་ཉམས་སུ་བླང་བའི་
ཚུལ་གཉིས་ལས། བྱིས་པ་ལོ་བཅུ་དྲུག་ལོན་ཚེ་ཁམས་ཀྱི་ནུས་པ་རྫོགས་
ནས་བག་མ་དང་། ལག་པ་ནས་འཛིན་པ་སོགས་དང་ཆོས་མཐུན་པར་དབང་
དུས་སུ་སློབ་དཔོན་གྱིས་སློབ་མའི་ལག་ཏུ་ཕྱག་རྒྱ་གཏོད་པ་དང་། རིམ་གཉིས་
ཀྱི་རྣལ་འབྱོར་པས་ཕྱག་རྒྱ་བསྟེན་པར་བྱེད་པའོ། སྔ་མ་ཕྱག་རྒྱ་དང་སྦྱར་
བ་ལས་གཏུམ་མོའི་མེས་སྤྱི་བའི་ཁམས་བུ་ཞུ་)བ་རིམ་གྱིས་གསང་གནས་

ཀྱི་བར་དུ་བབས་པས་བདེ་བ་གོང་ནས་གོང་དུ་འཕེལ་བ་དང་མཐུན་པར། རིམ་
གཉིས་ཀྱི་རྣལ་འབྱོར་པས་ཕྱག་རྒྱ་དང་སྦྱར་བ་ལས་ལྟེ་བའི་མེས་བྱང་སེམས་
ཁུ་བ་སྤྱི་མགྲིན་སོགས་སུ་རིམ་པར་བབས་པ་ལས་དགའ་བཞིའི་བདེ་སྟོང་སྦྱར་
པ་ནི་ཐིག་ལེའི་རྣལ་འབྱོར་རོ། །
བཞི་པ་སྒྲུབ་ཆེན་གྱི་ཡན་ལག་བསྐྱེད་རིམ་པའི་ཕྲ་ཐིག་གམ་ཕྲ་མོའི་
རྣམ་འབྱོར་ནི། གཞི་དུས་སུ་དེའི་འོག་ཏུ་ཁམས་ཕྱིར་འཕོས་པའི་བདེ་བ་
ལ་རྩེ་གཅིག་ཏུ་དམིགས་པ་དང་མཐུན་པར་རྫོགས་རིམ་པས་ཁམས་དེ་གསང་
བ་ནས་སྤྱི་གཙུག་གི་བར་དུ་སོང་བའི་མས་བརྟན་གྱི་དགའ་བ་དངོས་སུ་འདྲེན་
པ་དང་། བསྐྱེད་རིམ་པས་དེ་ལྟར་མོས་པའི་ཚུལ་གྱིས་སྒོམ་པའི་རྣལ་འབྱོར་
རོ། རྣལ་འབྱོར་འདི་གཉིས་བསྒོམས་པས་དགའ་བ་བཅུ་དྲུག་དག་དེ་( སྟེ་)
སྒྱུ་མ་ལྟ་བུའི་སྤྲུལ་པའི་དྲ་བ་འགྱེད་པས་ན་སྒྱུ་འཕྲུལ་དྲ་བས་མངོན་པར་བྱང་
ཆུབ་པ་ཞེས་བྱའོ། དེ་ལྟ་བུའི་ཚུལ་དུ་བསྒོམས་པས་སྦྱང་གཞི་མ་དག་པའི་
སྣོད་བཅུད་ཕུང་ཁམས་སྐྱེ་མཆེད་སོགས་སྦྱོང་ཞིང་། རྫོགས་རིམ་སྦྱོར་བ་
ཡན་ལག་དྲུག་གི་དགེ་རྩ་སྨིན་པར་བྱེད་པ་དང་། སྤང་བྱ་ཐ་མལ་གྱི་སྣང་
ཞེན་ཟིལ་གྱིས་མནན་ཏེ། ཟབ་གསལ་གཉིས་སུ་མེད་པའི་གསལ་སྣང་དང་
ང་རྒྱལ་བསྒྲུབ་པ་ནི་རིམ་པ་དང་པོའི་སྙིང་པོ་ཡིན་ནོ།

སྐབས་འདིར་དང་གཞན་དུ་སྤང་བྱའི་གཙོ་བོ་མ་དག་པའི་ཐ་མལ་གྱི་སྣོད་
བཅུད་སྣང་ཞེན་དང་། དེ་བཀག་པའི་དག་པའི་ལྷ་དེ་ངའོ་སྙམ་པའི་གདགས་
གཞིའི་ང་གཉིས་ངག་གིས་བརྗོད་པ་སླ་ཡང་། རྒྱལ་བ་གཉིས་པའི་གོང་དུ་
མཁས་གྲུབ་མང་པོས་མ་ཕྱེད་པ་ཞིག་ཡིན་འདུག་པས། རྗེའི་དགོངས་པ་
བ་སོ་ཆོས་རྒྱན་གྱིས་དགག་བཞག་སྤང་གསུམ་གྱིས་གསལ་བར་མཛད་པ་
ལྟར་ཅུང་ཟད་བཤད་ན། ཐོག་མེད་ནས་གོམས་པའི་མ་རིག་པའི་དབང་གིས་
ད་ལྟ་རང་གི་བློ་ལ་ཕུང་སོགས་ཀྱི་སྣང་བ་ཤར་ཙམ་གྱིས་བདེན་པར་སྣང་ཞིང་
ཞེན་ལ། དེ་ལ་བརྟེན་ནས་རྟོག་པས་བཏགས་པའི་ངའོ་སྙམ་པའི་ང་དེ་ཡང་
བདེན་པར་སྣང་ཞིང་། སྣང་བ་ལྟར་ཞེན་པའི་སྒོ་ནས་ངའོ་སྙམ་དུ་བཟུང་
ནས་དེ་ཉིད་ལོངས་སྤྱོད་པ་པོ་དང་། བདེ་སྡུག་མྱོང་བ་པོར་སྣང་ཞིང་ཞེན་
པ་འདི་ཉིད་ཡིན་ལ། དེ་འགོག་ཚུལ་ནི་ཐོག་མར་སྣང་ཞེན་དེའི་རྒྱུ་བདེན་
འཛིན་གྱི་གཉེན་པོར་ཆོས་སྐུའམ་སྟོང་ཉིད་སྒོམ་ཚེ། དངོས་སུ་རང་གི་སེམས་
ཡུལ་ཅན་ལྷན་སྐྱེས་ཀྱི་བདེ་བའི་ངོ་བོར་མ་སྐྱེས་ཤིང་། གཉིས་སྣང་དང་བྲལ་
བའི་ཡུལ་སྟོང་ཉིད་རྟོགས་པའི་བློར་མ་སོང་ཡང་། ཡིད་གཉིས་འཛིན་མེད་
པར་མོས་པ་རྩེ་གཅིག་པས་རང་གི་སེམས་བདེ་བ་ཆེན་པོའི་ཡེ་ཤེས་སུ་མོས།
ཡེ་ཤེས་དེས་གཉིས་སྣང་ཕྲ་མོས་ཀྱང་མ་ཆོད་པར་སྟོང་ཉིད་ལ་མཉམ་པར་

བཞག་པའི་ཆོས་སྐུ་དེ་ངའོ་སྙམ་པའི་ང་རྒྱལ་དང་གསལ་སྣང་སྒོམ་པ་ནི་ཐ་
མལ་གྱི་སྣང་ཞེན་རྒྱུ་དང་བཅས་པའི་གཉེན་པོའོ། དེའི་འོག་ཏུ་རང་སེམས་
བདེ་སྟོང་གི་ཡེ་ཤེས་ཆོས་སྐུའི་ངོ་བོ་དེ་ཉིད་ཕུང་ཁམས་སྐྱེ་མཆེད་དག་པའི་
ལྷ་དང་། གཞལ་ཡས་ཁང་ལོངས་སྤྱོད་པའི་རྣམ་པར་བཞེངས་པའམ། རྟེན་
དང་བརྟེན་པའི་ངོ་བོར་ཤར་བར་མོས་པ་ན་ང་རྡོ་རྗེ་དང་ངའོ་སྙམ་པའི་གདགས་
གཞིའི་ང་དེ་བཤད་མ་ཐག་པ་ལྟར་མ་ནོར་བ་གལ་ཆེའོ། གོང་དུ་བསྐྱེད་རིམ་
གྱི་སྐབས་སུ་ཡང་གསལ་བོ་བྱས་ཁུལ་དང་གོང་འོག་སྦྱར་ན་རྟོགས་སླའོ།།
འདིར་བར་དོ་ལོངས་སྐུའི་ལམ་འཁྱེར་ལོགས་སུ་མེད་པ་དང་། གཞིའི་
བར་དོ་སྐྱེ་འཆིའི་རིམ་པར་སྡུད་པའི་རྒྱུ་མཚན་ཡོད་དེ། ཐ་མལ་གྱི་བར་
དོ་སྦྱོང་བ་སྐྱེ་འཆིའི་སྲིད་པ་སྦྱོང་བའི་རྣལ་འབྱོར་གྱིས་འགྲུབ་པའི་ཕྱིར། དེར་
ཐལ། བར་དོར་འཚང་རྒྱ་བ་འདོད་པའི་ལུགས་ལ་གཟུགས་སྐུའི་ཉེར་ལེན་
རྒྱུན་མི་ཆད་པ་ཞིག་དགོས་པ་གང་ཞིག འདིར་སྟོང་གཟུགས་དེ་རྗེས་དྲན་
མ་ཐོབ་གོང་དུ་མཉམ་བཞག་ཏུ་ཡོད་ལ་རྗེས་ཐོབ་ཏུ་རྒྱུན་ཆད་པའི་ཕྱིར་དང་།
རྗེས་དྲན་ཐོབ་ནས་ཚེ་དེ་ལ་འཚང་རྒྱ་བར་ངེས་པའི་བར་དོ་འོང་དོན་མེད་
པའི་ཕྱིར། འདི་སྐོར་དམན་བློས་དཔྱད་ནས་ཅུང་ཟད་བཤད་པར་བྱ་སྟེ།
ལུགས་འདི་ལ་གཞིའི་ལུས་སེམས་རགས་པ་དང་། ཕྲ་བ་དང་། ཤིན་ཏུ་

ཕྲ་བའི་རྣམ་ངཞག་དང་། གཉུག་སེམས་ཕྲ་མོ་མངོན་དུ་གྱུར་ཚེ། སྟོང་
ཉིད་མངོན་སུམ་དུ་རྟོགས་པ་ལྟ་བུའི་ཡུལ་ཅན་དང་། དེ་སངས་རྒྱས་སྒྲུབ་
པའི་ནུས་ལྡན་དང་། སེམས་ཅན་ཀུན་ལ་ཆད་མེད་དུ་འཇུག་པ་དང་། ཆོས་
སྐུར་འགྱུར་རུང་དང་། ངོ་བོ་རང་བཞིན་གྱིས་རྣམ་པར་དག་ཀྱང་། གློ་
བུར་གྱི་དྲི་མས་སྒྲིབ་པ་དང་། དེ་དང་ངོ་བོ་གཅིག་པའི་རླུང་དེ་གཉུག་མའི་
རླུང་དང་། དེ་འདྲ་བའི་རླུང་སེམས་དེ་འཁོར་འདས་ཀུན་གྱི་གཞི་རྩ་དང་།
འཆི་ཚེ་རླུང་སེམས་རགས་པ་རྣམས་དེ་ལ་ཐིམ་ནས་འཆི་བ་འོད་གསལ་འཆར་
བ་དང་། སླར་ཡང་དེ་ལས་ལུས་བར་དོའི་ལུས་སེམས་རགས་པ་རྣམས་
གྲུབ་ནས་དེ་ལས་ཕྱི་མར་ཉིང་མཚམས་སྦྱར་བ་སོགས་མི་བཞེད་པ་མིན་ནོ།
དེས་ན་རྒྱུད་གཞན་ལས་རླུང་སེམས་དེ་ལས་ཆོས་གཟུགས་ཀྱི་སྐུ་གཉིས་སྒྲུབ་
པ་ཡིན་ལ། འདིར་བདེ་ཆེན་ལྷན་སྐྱེས་ཀྱི་ཡེ་ཤེས་དེའི་སྟེང་ན་ཆོས་གཟུགས་
ཀྱི་སྐུ་གཉིས་ཀྱི་རིགས་འདྲའི་རྒྱུ་ཡོད་དེ། སོར་སྡུད་ཀྱི་སྐབས་སུ་དབུ་མའི་
ཡར་སྣེར་སྟོང་པས་ཉེར་ལེན་དང་། བདེ་ཆེན་ཡེ་ཤེས་ཀྱིས་བྱེད་རྐྱེན་ལས་
སྟོང་གཟུགས་ཐོག་མར་གྲུབ། བསམ་གཏན་གྱིས་སྟོང་གཟུགས་སྣ་ཚོགས་
རྡོར་སེམས་ལ་བསྡུས་ནས་བརྟན་པར་བྱས། སྲོག་རྩོལ་གྱིས་དེ་ཉིད་ལྟེ་བར་
དྲངས། འཛིན་པས་དེ་ཉིད་རྩ་འཁོར་དྲུག་གི་ལྟེ་བར་སྲོག་ཐུར་བསྲེས། རྗེས་

དྲན་གྱིས་སྔར་ལྟར་རྗེས་སུ་དྲན་ནས་བསྒོམས་པས་ནུས་མ་བརྒྱད་དང་བཅས་
པའི་སྐུར་བཞེངས། དེ་ལྟར་རིམ་གྱིས་ཏིང་ངེ་འཛིན་གྱི་མཐར་ཆོས་གཟུགས་
ཀྱི་སྐུ་འགྲུབ་པ་ཡིན་པའི་ཕྱིར། ཕྱི་ནང་གཞན་གསུམ་སྦྱར་བའི་རྟེན་བརྟེན་
པ་དེ་ལྟར་སྒོམ་པ་ལ་དགོས་པ་ཡོད་དེ། མཆོག་ཏུ་མི་འགྱུར་བའི་བདེ་སྟོང་
གི་ཡེ་ཤེས་དེ་ཉིད་གཞི་དང་ལམ་གྱི་ཆོས་རྣམ་པར་དག་པའི་ཆ་སོ་སོ་རྟེན་དང་བརྟེན་
པའི་དཀྱིལ་འཁོར་སྣ་ཚོགས་པའི་རྣམ་པར་ཤར་བ་ཡིན་པའི་ཕྱིར། །
སྨྲས་པ། རིམ་པ་དང་པོས་ཕྱི་ནང་གཞན་གསུམ་པོ། །རྣམ་མཐུན་བསྒོམས་
པས་རྫོགས་རིམ་སྦྱོར་དྲུག་ལམ། །སྨིན་ལས་གཞི་དང་ལམ་གྱི་མ་དག་ཆ། །སྒྲིབ་
བྲལ་བྱས་པས་སྟོང་གཟུགས་དུས་འཁོར་འགྲུབ། ཅེས་བྱའོ།
བཞི་པ་གྲོལ་བྱེད་རྫོགས་རིམ་གྱི་རྣལ་འབྱོར་ལ་གསུམ། གཞི་དངོས་
པོའི་གནས་ཚུལ། ལམ་བགྲོད་པའི་རིམ་པ། འབྲས་བུ་མངོན་དུ་བྱེད་
ཚུལ་ལོ། དང་པོ་ལ་གསུམ། གནས་པ་རྩ། གཡོ་བ་རླུང་། བཀོད་པ་
བྱང་ཆུབ་ཀྱི་སེམས་བཤད་པའོ། དང་པོ་ནི། གྲོལ་བྱེད་རྫོགས་རིམ་རྡོ་
རྗེའི་རྣལ་འབྱོར་ལ། ཞེས་སོགས་ཉེར་གསུམ་ལ། རྩ་ལ་ལྟེ་བ་ཡན་ཆད་
དུ་དབུས་ནས་རྒྱབ་ལ་ཅུང་ཟད་ཉེ་བར་དབུ་མའམ་སྒྲ་གཅན་གྱི་རྩ་ནམ་མཁའི་

ཁམས་ཁ་དོག་ལྗང་གུ་རླུང་གཙོ་བོར་འབབ་པ། དེའི་གཡས་སུ་རོ་མ་མེ་ཁམས་
དམར་པོ་ཁྲག་འབབ་པ། གཡོན་དུ་རྐྱང་མ་ཆུ་ཁམས་དཀར་པོ་ཁུ་བ་འབབ་
པ་གསུམ་ག་ཡར་སྣ་སྤྱི་བོ་ནས་སྨིན་མཚམས་སུ་བཀུག་པ། ལྟེ་བ་མན་ཆད་
དབུས་སུ་དབུ་མ་ཡེ་ཤེས་ཀྱི་ཁམས་ཁ་དོག་སྔོན་པོ་དུས་མེའི་རྩའམ་དུད་ཅན་
མ་གཙོ་བོ་ཁུ་བ་འབབ་ཅིང་རྟགས་ཀྱི་རྩེར་ཟུག་གོ རྐྱང་མ་དབུས་སུ་འཁྱོག་
པ་རླུང་གི་ཁམས་ཁ་དོག་ནག་པོ་ལུག་གི་རྩ་དྲི་ཆུ་འབབ་ཅིང་རྟགས་རྩེར་ཟུག་
གོ རོ་མ་གཡོན་དུ་འཁྱོག་པ་ས་ཁམས་དམར་སེར་ཅན་ཞེས་བྱ་ལ་ཁ་དོག་
སེར་པོ་གཙོ་བོ་བཤང་བ་འབབ་ཅིང་བཤང་སྒོར་ཟུག་པ་རྣམས་ལ་རྩ་ཆེན་དྲུག་
ཅེས་བྱའོ། ལྟེ་བ་ཡན་མན་དུ་ཕྱེ་བའི་རྩ་དྲུག་པོ་དེ། རྩ་འཁོར་གྱི་དབང་
དུ་བྱས་ན་སྤྱི་བོའི་རྩ་འཁོར་འདབ་མ་བཞི་པ། དཔྲལ་བའི་རྩ་འཁོར་འདབ་
མ་བཅུ་དྲུག་པ། མགྲིན་པར་འདབ་མ་སོ་གཉིས་པ། སྙིང་གར་འདབ་མ་
བརྒྱད་པ། ལྟེ་བར་འདབ་མ་རེ་བཞི་པ། གསང་གནས་སུ་འདབ་མ་སོ་གཉིས་
པ་སྟེ་རྩ་འཁོར་དྲུག་གོ དེ་དག་ལས་གཡས་ཀྱི་སྟེང་འོག་གི་རྩ་རྣམས་ཀྱིས་
རོ་མ་ཕུག གཡོན་གྱི་སྟེང་འོག་གི་རྩ་རྣམས་ཀྱིས་རྐྱང་མ་ཕུག་ནས་དབུ་མར་
ཟུག་སྟེ་གནས་སོ། སྦྱོར་བ་ཡན་ལག་དྲུག་རང་རང་གི་སྐབས་སུ་དམིགས་
པ་གང་ལ་གནད་དུ་བསྣུན་པའི་གནས་ཡོད་དེ། སོར་སྡུད་དང་བསམ་གཏན་

གྱི་ཡན་ལག་གཉིས་ཀྱི་སྐབས་སུ་སྤྱི་བོའི་རྩ་འཁོར་དང་། སྲོག་རྩོལ་དང་
རྗེས་དྲན་གྱི་ཡན་ལག་གི་སྐབས་སུ་ལྟེ་བའི་རྩ་འཁོར་དང་། འཛིན་པའི་ཡན་
ལག་གི་སྐབས་སུ་རྩ་འཁོར་དྲུག་ཀ་དང་། ཏིང་ངེ་འཛིན་གྱི་ཡན་ལག་གི་
སྐབས་སུ་དྷཱཏཱིའི་ཡར་སྣ་མར་སྣ་ཀུན་ལ་གནད་དུ་བསྣུན་པའི་ཕྱིར། །
གཉིས་པ་རླུང་བཤད་པ་ལ། རླུང་བཅུའི་གྲངས་ཙམ་གཞན་དང་
མཐུན་ན་ཡང་། ཞེས་སོགས་ཉེར་ལྔ་ལ། རླུང་གི་གཙོ་བོ་རྣམ་པ་བཅུ་ཡོད་
དེ། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད། ཀླུ་
རུས་སྦལ། རྩངས་པ། ལྷ་སྦྱིན། ནོར་ལས་རྒྱལ་དང་བཅུ་ཡོད་པའི་ཕྱིར།
རླུང་བཅུའི་གྲངས་ཙམ་རྒྱུད་གཞན་དང་མཐུན་ན་ཡང་། རྩ་བ་དང་ཡན་
ལག་གི་རླུང་གི་ཐ་སྙད་ལུགས་འདི་ལ་མེད་དོ། རྩ་དེ་དག་གི་གཙོ་བོ་གཉིས་
ཀྱི་སྐྱེ་གནས་ཡོད་དེ། སྲོག་འཛིན་ནམ་མཁའི་ཁམས་སྙིང་གའི་སྟེང་ན་གནས་
ཤིང་སྐྱེ་ལ། ཐུར་སེལ་ཡེ་ཤེས་ཀྱི་ཁམས་དེའི་འོག་ན་སྐྱེ་ཞིང་གནས་སོ། རྒྱུ་
བའི་ཚུལ་ཡོད་དེ། སྲོག་ཐུར་གཉིས་དང་པོ་རང་རང་གི་གནས་ཀྱི་རྩ་གསུམ་
དང་། ཕྱིས་སུ་གཉིས་ཀ་སྙིང་གའི་ཡན་མན་དང་རྩ་གསུམ་གྱི་ནང་དུ་རྒྱུ་
བའི་ཕྱིར། སྙིང་གའི་རྩ་འདབ་ཀྱི་ཤར་དང་ཤར་ལྷོའི་རྩ་འདབ་ན་རླུང་གི་
རླུང་མཉམ་གནས་དང་རུས་སྦལ། ལྷོ་དང་ལྷོ་ནུབ་ན་མེའི་རླུང་གྱེན་རྒྱུ་དང་

རྩངས་པ། བྱང་དང་བྱང་ཤར་གྱི་རྩ་འདབ་ན་ཆུའི་རླུང་ཁྱབ་བྱེད་དང་ལྷ་
སྦྱིན། ནུབ་དང་ནུབ་བྱང་གི་རྩ་འདབ་ན་སའི་རླུང་ཀླུ་དང་ནོར་ལས་རྒྱལ་
རྣམས་སྐྱེ་ཞིང་གནས་པའི་ཕྱིར། དེ་དག་རྒྱུ་ཚུལ་ཡོད་དེ་རྒྱུ་ཚེ་ལུས་ཀྱི་རྩ་
གནས་ཐམས་ཅད་དུ་ཡུར་བ་སྟེ་ཆུ་རྐོའི་ནང་དུ་ཆུ་དྲངས་པ་བཞིན་དུ་སྤྱི་བོ་
ནས་རྐང་མཐིལ་གྱི་བར་དུ་ཁྱབ་པར་རྒྱུ་བའི་ཕྱིར། ཁམས་ལྔའི་རླུང་དེ་དག་
འཕོ་ཚུལ་ཡོད་དེ། ཞག་གཅིག་ལ་རྩ་འདབ་ཀྱི་འཕོ་བ་བཅུ་གཉིས་དང་། སྣ་
བུག་གི་འཕོ་བ་ཡང་བཅུ་གཉིས་བྱེད་པའི་ཕྱིར། ཇི་ལྟར་ན་ལྟེ་བའི་བར་བསྐོར་
ནས་རྩ་འདབ་བཅུ་དྲུག་ཏུ་གྱེས་པ་ལས་མཚམས་ཀྱི་རྩ་བཞི་སྟོང་བར་བྱས་
པའི་ལྷག་མ་གཡས་ཀྱི་རོ་མ་ལས་གྱེས་པའི་རྩ་དྲུག་ལ་བྱང་བགྲོད་ཀྱི་ཁྱིམ་
ཆུ་སྲིན། ཉ། གླང་། ཀརྐ་ཊ། བུ་མོ་རྣམས་སྡིག་པའི་རྩ་ཞེས་དང་། རྐྱང་
མ་ལས་གྱེས་པའི་རྩ་དྲུག་ལ་ལྷོ་བགྲོད་ཀྱི་ཁྱིམ་བུམ་པ། ལུག འཁྲིག་པ།
སེངྒེ་། སྲང་། གཞུའི་རྩ་ཞེས་ཁྱིམ་བཅུ་གཉིས་ཀྱི་ཐ་སྙད་བྱས་པའི་རྩ་འདབ་
བཅུ་གཉིས་ཡོད་ལ། སྤྱིར་རླུང་ལ་ས་ཆུ་མེ་རླུང་ནམ་མཁའ་ཡེ་ཤེས་ཀྱི་རླུང་
དང་དྲུག་ཡོད་ཀྱང་། ཡེ་ཤེས་ཀྱི་རླུང་ཐུན་མཚམས་ཀྱི་དབུ་མའི་རླུང་ཡིན་
པས། དེ་མ་གཏོགས་པའི་རླུང་ལྔ་པོ་དེ་ཐོག་མར་གཡས་ནས་མགོ་བརྩམས་
པ་ལྟ་བུ་ལ་མཚོན་ན། ས་ཆུ་མེ་རླུང་ནམ་མཁའི་རླུང་ལྔ་ལུགས་འབྱུང་དང་།

དེ་རྗེས་གཡོན་དུ་འཕོ་བ་ན་ནམ་མཁའ་རླུང་མེ་ཆུ་ས་ལུགས་ལྡོག་ཏུ་འཕོ་བ་
རེས་མོས་སུ་ལན་བཅུ་གཉིས་སུ་འཕོ་བ་ཤེས་པར་བྱའོ། འོ་ན་འཕོ་ཐེབས་
རེ་རེ་ལ་རླུང་གྲངས་ཅི་ཙམ་ཞེ་ན། རེ་རེ་ལ་སྟོང་བརྒྱད་བརྒྱ་རེ་ཡོད་པར་
གསུངས་པ་ནི་རྩ་འདབ་རེ་རེའི་ཐོབ་ཐང་ལ་དེ་འདྲ་ཡོད་ཀྱང་། དངོས་སུ་
རྒྱུ་བ་ན་རླུང་སྟོང་དང་བདུན་བརྒྱ་ཞེ་བཞི་རྐང་བཅས་ཀྱི་མཚམས་ནས་ལྷག་
མ་ང་དྲུག་དང་བཞི་ཆ་གཅིག་དབུ་མ་ནས་སྣ་བུག་གཉིས་ཀར་མཉམ་རྒྱུ་བྱེད་
པས། དེ་དག་ལ་དབུ་མའི་ཡེ་ཤེས་ཀྱི་རླུང་ཞེས་འཕོ་བ་མི་འཇོག་གོ དེ་
དག་བསྡོམས་ན་ཞག་གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་དང་། འཕོ་
མཚམས་ཀྱི་རླུང་ང་དྲུག་རྐང་བཅས་བཅུ་གཉིས་པོ་བསྡོམས་ན་ཞག་གཅིག་
ལ་དྲུག་བརྒྱ་དོན་ལྔ་ཡོད་ལ་དེ་དག་དབུ་མ་ནས་རྒྱུ་བ་ལ་ཡེ་ཤེས་ཀྱི་རླུང་ཞེས་
འཕོ་བར་མི་འདོད་དོ། འཕོ་མཚམས་ཀྱི་རླུང་ང་དྲུག་བཞི་ཆ་འདི་རྫོགས་
ནས་ལྟེ་བའི་རྩ་འདབ་གཡོན་དུ་དཀྱིལ་འཁོར་ལྔ་ལུགས་ལྡོག་ཏུ་འཕོ་བ་དང་།
གཡོན་གྱི་རྩ་འདབ་དང་པོ་དེར་རླུང་སྟོང་བདུན་བརྒྱ་ཞེ་བཞི་རྐང་བཅས་རྒྱུ་
བ་དེ་དག་གི་རིང་ལ་སྟེང་གི་སྣ་བུག་གཡོན་ནས་རྒྱུ་བ་དེ་ལྟར་གཡས་ལ་ཡང་
མཚུངས་སོ། དེ་རྗེས་འཕོ་མཚམས་ཀྱི་དབུ་མའི་རླུང་སྔར་ལྟར་རྒྱུ་ཚུལ་འོག་
མ་རྣམས་ལ་ཡང་ཤེས་པར་བྱའོ། ཉི་མའི་ལྷོ་བགྲོད་ཀྱི་ཁྱིམ་དྲུག་དང་། བྱང་

བགྲོད་ཁྱིམ་དྲུག་སྤེལ་མར་མི་འབྱུང་བར་སྔ་མའི་ཁྱིམ་དྲུག་གི་འཕོ་བ་རྫོགས་
ནས་ཕྱི་མའི་འཕོ་བ་རྫོགས་པ་ཡིན་ཡང་། ནང་གི་རྩ་འདབ་ཀྱི་འཕོ་བ་སྤེལ་
མར་འབྱུང་ཞིང་། དེ་ཡང་གཡས་ནས་རྒྱུ་བ་རྣམས་སྟེང་གི་སྣ་སྒོ་གཡས་
དང་། གཡོན་ནས་རྒྱུ་བ་སྟེང་གི་སྣ་སྒོ་གཡོན་ནས་རྒྱུའོ། སྟེང་གི་རོ་རྐྱང་
དབུ་མ་གསུམ་ལ་དབང་བྱེད་པའི་རླུང་གི་གཙོ་བོ་སྲོག་འཛིན་དང་། འོག་
གི་དེ་གསུམ་ལ་དབང་བྱེད་པའི་རླུང་གཙོ་བོ་ཐུར་སེལ་ཡིན་ཞིང་། གཞི་དུས་
སུ་དེ་གཉིས་སྟེང་འོག་ལྡོག་ན་ནད་ཆེན་པོ་སྐྱེད་པ་དང་། རྣལ་འབྱོར་པས་
དེ་དག་དབུ་མར་བཅིངས་ན་འཆི་མེད་སྟེར་རོ། ལྟེ་བའི་ཁྱིམ་བཅུ་གཉིས་
ཀྱི་རྩ་རེ་རེ་ལ་ལྔ་རེ་ཕྱེ་བའི་རྩ་ཕྲན་དྲུག་ཅུ་ལ་འབྱུང་ཆུང་གི་དཀྱིལ་འཁོར་
རེ་འབབ་པས་འབྱུང་ཆུང་དང་འཕོ་ཆུང་གི་དཀྱིལ་འཁོར་སོགས་ཡོད་ན་ཡང་
མངས་སུ་དོགས་ནས་མ་བྲིས་སོ།
གསུམ་པ་བཀོད་པ་བྱང་ཆུབ་ཀྱི་སེམས་ཐིག་ལེ་བཤད་པ་ནི། དཔྲལ་
མགྲིན་སྙིང་ག་སྟེ་བ་རྣམས་དང་ནི། ཞེས་སོགས་སོ་དྲུག་ལ། ཐིག་ལེ་ལ་
རིགས་བཞི་ཡོད་དེ། དཔྲལ་བའི་རྩ་འཁོར་གྱི་དབུས་སུ་དབུ་མའི་ནང་དུ་
སད་པའི་གནས་སྐབས་བསྐྱེད་པའི་ཐིག་ལེ། མགྲིན་པའི་དེ་དག་ཏུ་རྨི་ལམ་
གྱི་གནས་སྐབས་བསྐྱེད་པའི་ཐིག་ལེ། སྙིང་གའི་དེ་དག་ཏུ་གཉིད་འཐུག་གི་

གནས་སྐབས་བསྐྱེད་པའི་ཐིག་ལེ། ལྟེ་བའི་དེ་དག་ཏུ་བཞི་པ་སྟེ་སྙོམས་འཇུག་
གི་གནས་སྐབས་བསྐྱེད་པའི་ཐིག་ལེ་དང་བཞི་ཡོད་པའི་ཕྱིར། ཡང་ལྟེ་བ་
གསང་གནས་ནོར་བུའི་དབུས་དང་གསང་བའི་སྣ་རྩེ་རྣམས་སུ་ཐིག་ལེ་བཞི་
སྔར་ལྟར་གནས་སོ། ཐིག་ལེ་བཞི་བཤད་པ་ལ་དགོས་པ་ཡོད་དེ། སྦྱོར་
བ་ཡན་ལག་དྲུག་གིས་སྤང་བྱ་སྤོང་བ་དང་། ལམ་གོང་མར་བགྲོད་པ་འདི་
དག་ལ་རག་ལས་པའི་ཕྱིར། ཐིག་ལེ་གོང་འོག་གི་མིང་གི་རྣམས་གྲངས་ཡོད་
དེ། ཕྱི་མ་བཞི་ལ་རིམ་པར་སྐུ་གསུང་ཐུགས་ཡེ་ཤེས་ཀྱི་ཐིག་ལེ་ཞེས་དང་།
དང་པོ་བཞི་ལ་ལུས་ངག་སེམས་ཡེ་ཤེས་ཀྱི་ཐིག་ལེ་ཞེས་བཤད་པའི་རྣམས་
གྲངས་དེ་ལྟ་ནའང་དོན་གཅིག་གསུངས་པའི་ཕྱིར། ཐིག་ལེ་བཞི་དེ་ལྟར་འཇོག་
པའི་རྒྱུ་མཚན་དང་བྱེད་ལས་ཡོད་དེ། གཞི་ལ་གཉིད་དུས་སུ་རླུང་ཐམས་
ཅད་སྙིང་གར་འདུས་ནས་མ་གྱེས་པའི་སྐབས་གཅིག་དང་། དེ་ནས་རིམ་
གྱིས་གྱེས་ཏེ་མགྲིན་པར་སླེབས་པའི་སྐབས་ཤིག་དང་། དེ་ནས་དཔྲལ་བར་
སླེབས་ཏེ་སད་པའི་སྐབས་སུ་སྟོད་རླུང་ཐམས་ཅད་དཔྲལ་བ་དང་། སྨད་
རླུང་ཐམས་ཅད་ལྟེ་བའི་ཐིག་ལེ་ལ་འདུས་ནས་ཡུལ་སྣང་དང་འཁྲུལ་སྣང་
སྣ་ཚོགས་པ་ཞིག་འཆར་བར་བྱེད་དོ། གནས་སྐབས་གཉིས་པ་གཉིད་སྲབ་
པའི་དུས་སུ་སྟོད་རླུང་མགྲིན་པ་དང་། སྨད་རླུང་གསང་གནས་ཀྱི་ཐིག་ལེར་

འདུས་པའི་ཡུན་ཇི་སྲིད་བར་རྨི་ལམ་གསལ་ཞིང་རིང་བ་དང་། སྨྲ་བརྗོད་
ཀྱི་རྒྱུ་བྱེད་དོ། གནས་སྐབས་དང་པོའི་དུས་སུ་སྟོད་སྨད་ཀྱི་རླུང་རྣམས་རིམ་
པར་སྙིང་ག་དང་ནོར་བུའི་ཐིག་ལེར་འདུས་པའི་ཡུན་ལ་རྨི་ལམ་མེད་ཀྱང་
གཉིད་འཐུག་ཡུན་རིང་དང་དྲན་པ་མི་གསལ་བ་འབྱུང་བའི་ཕྱིར། ཕོ་མོ་
སྙོམས་འཇུག་གི་དུས་སུ་སྟོད་སྨད་ཀྱི་བྱང་སེམས་རིམ་པར་ལྟེ་བ་དང་ནོར་
བུའི་རྩེར་སླེབས་པ་ན་ལུས་ཀྱི་གནས་སྔ་མ་རྣམས་ལས་བདེ་བ་ཆེས་ཆེར་
འགྱུར་བ་ནི་ལྟེ་བའི་ཐིག་ལེ་གཅིག་གི་སྟེང་ན་སད་པ་དང་གཞིའི་གནས་སྐབས་
བསྐྱེད་པའི་ཐིག་ལེ་གཉིས་ཀ་ཡོད་པའི་ནུས་པའི་དབང་གིས་གཉིས་སུ་གསུངས་
པ་ཡིན་གྱི་མཐའ་དག་མ་ཡིན་པའི་ཕྱིར། ཐིག་ལེ་དེ་དག་གི་ཚད་ནི་ཁམས་
དཀར་དམར་རླུང་གསུམ་འདུས་པའི་ངོ་བོ་ཡུངས་འབྲུ་ཙམ་མོ། འདི་འདུས་
ལེ་དེ་དག་བེམ་པོ་ཡིན་པས་སྒྲིབ་པའི་མཚན་གཞིར་གསུངས་པ་ཇི་ལྟར་རུང་
ཞེ་ན། སྐྱོན་མེད་དེ་དེ་དག་གི་སྟེང་ན་ཤིན་ཏུ་ཕྲ་བའི་རླུང་སེམས་རེ་ཡོད་
པ་དེ་ཐིག་ལེ་བེམ་པོའི་ངོ་བོར་སིམ་པའམ་བག་ལ་ཞ་བའི་ཚུལ་གྱིས་ཡོད་པ་
དེ་ཐོག་མེད་ནས་བསགས་པའི་སྒྲིབ་པའི་བག་ཆགས་བསྒོ་བའི་གཞི་ཡིན་ཞིང་།
དེ་ལས་ཉོན་མོངས་པ་དང་ཤེས་བྱའི་སྒྲིབ་པ་སོགས་སྐྱེ་བའི་ཕྱིར། འོ་ན་ཐིག་

ལེ་བཞིའི་སྟེང་གི་དྲི་མ་རྣམས་སྦྱོར་བ་ཡན་ལག་དྲུག་དང་གང་དང་གང་གིས་
སྦྱོང་བར་བྱེད་ཅེ་ན། སོར་སྡུད་དང་། བསམ་གཏན་གྱི་ཡན་ལག་དང་
རྗེས་དྲན་གྱི་ཆ་གཅིག་གིས་སད་པའི་གནས་སྐབས་བསྐྱེད་པའི་ཐིག་ལེ་དེའི་
སྟེང་ན་ཡུལ་སྣང་དང་འཁྲུལ་སྣང་སྣ་ཚོགས་འཆར་བྱེད་ཀྱི་ནུས་པ་ཡོད་ལ།
དེའི་དབང་གིས་མ་དག་པའི་སྣང་བ་འཆར་བྱེད་ཀྱི་དྲི་མའི་ཆ་དེ་ཐབས་མཁས་
ཀྱི་ལམ་དེ་གསུམ་གྱིས་སྦྱངས་ནས། དག་པའི་ཆ་སྣང་བ་སྣ་ཚོགས་པའི་རིགས་
འདྲ་ཐབས་མཁས་ཀྱིས་ལམ་དུ་བསྒྱུར་ནས་ཡར་ལྡན་དུ་ཁྱེར་བ་ལམ་དུས་
སུ་སྟོང་གཟུགས་ཁྱད་པར་ཅན་དེ་ལ་སྐུའི་སྣང་བ་སྣ་ཚོགས་འཆར་ལ། དེ་
ཉིད་གོང་དུ་འཕེལ་བ་ལས་འབྲས་བུ་སྟོང་གཟུགས་སྐུ་དག་པ་ཉིད་དུ་འགྱུར་
རོ། མགྲིན་པའི་ཐིག་ལེའི་སྟེང་གི་རྨི་ལམ་དང་བརྗོད་པ་འཁྲུལ་བའི་ཆ་དེ་
སྐྱེད་པའི་ནུས་པ་དེ་སྲོག་རྩོལ་དང་འཛིན་པའི་རྣལ་འབྱོར་གཉིས་ཀྱིས་སྦྱངས་
ནས། དག་པའི་ཆ་བརྗོད་པ་སྒྲའི་སྣང་བ་སྐྱེད་པའི་རིགས་འདྲ་ཐབས་མཁས་
ཀྱིས་ལམ་དུ་བྱས་ཏེ་ཡར་ལྡན་དུ་ཁྱེར་བ་དེ་ཉིད་ལམ་དུས་སུ་གཞོམ་དུ་མེད་
པའི་སྒྲ་དང་། འབྲས་བུ་གསུང་གི་དབྱངས་ཀྱི་ཡན་ལག་ཏུ་འགྱུར་བའི་ཕྱིར།
སྙིང་གའི་ཐིག་ལེའི་སྟེང་གི་མི་གསལ་བའི་ནུས་པ་སྐྱེད་པའི་དྲི་མའི་ཆ་དང་
ལྟེ་བའི་ཐིག་ལེའི་སྟེང་གི་འཛག་བདེ་སྐྱེད་པའི་དྲི་མའི་ཆ་གཉིས་པོ་དེ། རྗེས་

འགོག་པར་བྱེད་པས་ན་སོར་སྡུད་ཅེས་བཤད་པའི་ཕྱིར། དགོས་པ་ནི་མིག་
སོགས་ཐ་མལ་གྱི་ཡུལ་ལ་མི་འཇུག་པར་ཡིད་ཤེས་ཀྱི་ཆོས་ཀྱི་སྐྱེ་མཆེད་པའི་
གཟུགས་ཁྱད་པར་བ་དབང་པོ་ཐམས་ཅད་པའི་སྟོང་གཟུགས་མཐོང་བ་སྒྲུབ་
པ་ཡིན་པའི་ཕྱིར། གཡས་གཡོན་གྱི་རླུང་དབུ་མར་འཛུད་བྱེད་དངོས་ནི་
སྲོག་རྩོལ་གྱི་ཡན་ལག་ཡིན་ལ། དེའི་སྔོན་དུ་སོར་བསམ་གཉིས་ཀྱིས་དབུ་
མའི་ལམ་སྦྱངས་ནས་རླུང་ལས་རུང་དུ་མ་བྱས་པར་རླུང་གཉིས་དབུ་མར་
མི་ཚུད་པའི་ཕྱིར། དེ་ཡིན་ཏེ་སོར་སྡུད་ཀྱིས་རྟགས་བཅུ་གཅིག་པོ་བསྒྲུབ་
པ་དེ། བསམ་གཏན་གྱིས་བརྟན་པར་བྱས་པ་ལས་རླུང་ལས་སུ་རུང་ནས་
རང་ཤུགས་ཀྱིས་རླུང་དབུ་མར་འཇུག་པ་ལ་རྩོམ་པར་བྱེད་པའི་ཕྱིར། སྒོམ་
ཚུལ་ནི། དུས་ཞབས་པའི་སྙན་བརྒྱུད་ལས། ཀུན་ལ་དྲུག་དྲུག་ཤེས་པར་
བྱ། ཞེས་གསུངས་པ་ལྟར་མཚན་དོན། དུས་མཚམས། ཡན་ལག ཚད་
མ། དག་ཚུལ་དང་དབྱེ་བ། འབྲས་བུ་དང་དྲུག་གིས་ཡན་ལག་རེ་རེ་ནས་
འཆད་པ་རྒྱུད་འགྲེལ་གྱི་དགོངས་པ་ཡིན་ཀྱང་། ཚད་མ་དག་ཚུལ་དབྱེ་བ་
དེ་དག་རེ་རེ་ནས་མངས་པས་འཇིགས་ནས་འདིར་རྩ་བའི་ཚིག་དང་མཐུན་
པར་གཞན་རྣམས་གནད་བསྡུས་པའི་སྒོམ་ཚུལ་ནི། ཕྱི་རོལ་ཏུ་ཉི་མ་ལ་ལྷོ་
བགྲོད་དང་བྱང་བགྲོད། ཞག་ལ་ཉིན་མཚན། ནང་སེམས་ཅན་ལ་སྐྱེ་འཆི།

རྣལ་འབྱོར་པ་ལ་སྤྲོ་རིམ་དང་བསྡུ་རིམ་གཉིས་རེ་ཡོད་པའི་དབང་གིས་རྣལ་
འབྱོར་འདི་གཉིས་སྒོམ་པའི་གནས་ཀྱང་ཉིན་མཚན་གྱི་དབྱེ་བས་གཉིས་ཡོད་
ལ། འདི་གཉིས་ཤེར་མདོ་ལས་བསྟན་ཀྱང་ཚུལ་མི་འདྲ་བ་ཤེས་སླའོ། ཁྱད་
པར་མཚན་རྟགས་བཞི་འདུས་པ་སོགས་དང་། ཉིན་རྟགས་དྲུག་མཚན་ཡང་
དག་པར་བརྗོད་པ་ལས། འོད་ཆེན་རྣམ་པར་སྣང་བར་བྱེད། ཅེས་པ་ནས། །
སྔགས་མཆོག་སྔགས་བདག་རིག་པའི་རྒྱལ། ཞེས་པའི་བར་གྱིས་བསྟན་
ཏེ་རྐང་པ་དང་པོ་གཉིས་ཀྱིས་འབར་བ་དང་ཟླ་འོད། གསུམ་པས་ཉི་མ་དང་
སྒྲ་གཅན། ཕྱི་མ་གཉིས་ཀྱིས་གློག་དང་ཐིག་ལེ་བསྟན་ཏོ། དང་པོ་མཚན་
མོའི་རྣལ་འབྱོར་ནི་སྣང་བ་གཏན་མེད་པའི་མུན་ཁུང་དུ་ལུས་ཀྱི་འདུག་སྟངས་
གཞན་ཡོད་ཀྱང་ཆོས་བྱ་ན་ཡང་རུང་བས། དེ་རང་དུས་ཀྱི་འཁོར་ལོར་གསལ་
བའི་ལུས་ཀྱི་དབུས་སུ་རྩ་གསུམ་འཁོར་ལོ་དྲུག་ལྡན་དུ་གསལ་བཏབ་པའི་སྨིན་
མཚམས་ཀྱི་དབུ་མའི་དབུས་སུ་སད་པའི་གནས་སྐབས་སྐྱེད་པའི་ཐིག་ལེའི་
སྟེང་ན་ཡུལ་སྣ་ཚོགས་འཆར་བའི་ནུས་པ་ཡོད་པ་དེར་དམིགས་ན་ནུས་པ་
དེ་སད་ནས་སྟོང་གཟུགས་སྣ་ཚོགས་འཆར་བའི་དགོས་པ་ཡོད་པས། རྣལ་
འབྱོར་པས་མིག་གི་ལྟ་སྟངས། དབང་པོའི་བྱེད་བཅིང་སོགས་ཀྱི་ཚུལ་ནི་
བྱེད་པ་ལྔ་དང་བཅིང་བ་གཉིས་ཞེས་གསུངས་པ་ལྟར་བྱེད་པ་ནི་དབང་པོ་ལྔའི་

ལྟ་སྟངས་གཙོ་བོ་ཡིན་ལ་བཅིང་བ་ནི་སྲོག་ཐུར་དབུ་མར་བཅིང་བའོ། ཞེས་
རྒྱས་སྟེངས་པས་གསུངས་སོ། དོན་ནི་མིག་གི་མས་ཕབ་ཡར་བཀབ་ནས་
ཕྱེད་མིག་གྱེན་དུ་ལྡོག་སྟེ། ཡིད་མིག་རླུང་གསུམ་མ་གཡེང་བར་སྨིན་མཚམས་
ཀྱི་དབུ་མའི་ཡར་སྣའི་ནང་གི་བུ་གའི་ནམ་མཁའ་དེ་ལ་རྩེ་གཅིག་ཏུ་མཉམ་
པར་བཞག་པ་ན་ལྟ་སྟངས་ཀྱི་གནད་ཀྱིས་ཐོག་མར་མིག་གི་རླུང་རེངས་ནས་
ནང་དུ་སྡུད་ལ། དེ་ནས་དབང་ཤེས་གཞན་གྱི་རླུང་རེངས་ནས་ཡུལ་གྱི་འབྲེལ་
བ་ཆད་པར་བརྩམས་པ་ན་རྟགས་སྣ་ཚོགས་འཆར་བ་ལུས་ཀྱི་ཕྱི་དང་། རླུང་
དབུ་མའི་ནང་དུ་མིན་ཡང་ཚུད་ཙམ་ནས་སྔར་ལས་དྭངས་ཤིང་གསལ་ལ་
འཆར་བའི་གོ་རིམ་ངེས་པ་མེད་དོ། ངེས་པའི་རྟགས་ནི་སོར་སྡུད་ཀྱིས་ཨ་
ཝདྷཱཏཱིའི་ཡར་སྣར་སྲོག་སྡུད་པ་ན་ཞུགས་རྟགས་སྣ་བུག་གི་རླུང་གཉིས་མཉམ་
རྒྱུ་ཤེད་མཚུངས་དང་། གནས་རྟགས་སྣ་བུག་གི་རླུང་གི་རྒྱུ་བ་ཆད་པ་དང་།
ཐིམ་རྟགས་རྟགས་དང་རྟགས་ཅན་སྦྱར་ནས་འབྱུང་བ་ནི། རུས་སྦལ་རླུང་
ཐིམ་པས་ནང་དུ་དུ་བ་ལྟ་བུའི་རྟགས་འཆར། དེ་ལྟར་དུ་རིམ་པར། རྩངས་
པ་ཐིམ་པས་སྨིག་རྒྱུ་དང་། ལྷ་སྦྱིན་ཐིམ་པས་མེ་ཁྱེར་དང་། ནོར་ལས་
རྒྱལ་ཐིམ་པས་མར་མེ་དང་། མཉམ་གནས་ཐིམ་པས་མར་མེ་ཆེར་འབར་
བ་དང་། གྱེན་རྒྱུ་ཐིམ་པས་ཟླ་འོད་དང་། ཁྱབ་བྱེད་ཐིམ་པས་ཉི་འོད་དང་།

ཀླུ་ཐིམ་པས་སྒྲ་གཅན་གྱི་འོད་ལྟ་བུའི་ནག་པོ་དང་། སྟེང་གི་སྲོག་འཛིན་ཐིམ་
པས་གློག་གི་དཀར་འོད་དང་། འོག་གི་ཐུར་སེལ་ཐིམ་པས་ནང་དུ་ཐིག་ལེ་
སྔོན་པོ་ཡུངས་འབྲུ་ཙམ་འཆར་ཞིང་། ཐིག་ལེ་དེའི་ནང་དུ་རེ་ཁ་ནག་པོ་
དང་བཅས་གསལ་འོད་འཕྲོ་བ་སྐྱའི་ཚད་ཙམ་གྱི་དབུས་སུ་སྟོང་གཟུགས་རྡོར་
སེམས་ཡབ་ཡུམ་གྱི་སྐུ་ངེས་པ་ལྔ་ལྡན་ཐོག་མར་འཆར་བ་དེ་ལ་སེམས་འཛིན་
པ་ཡིན་ནོ། འདི་ལོངས་སྐུ་དངོས་མིན་ཏེ། སོ་སྐྱེས་དེ་དངོས་སུ་མཐོང་བ་
མེད་པའི་ཕྱིར། ངེས་པ་ལྔ་ནི་དུས་ངེས་པ་རྟགས་བཅུ་རྫོགས་མཐར། གནས་
ངེས་པ་དབུ་མའི་ནང་། ངོ་བོ་རང་སེམས་ཀྱི་སྣང་ཙམ་ལ་སྲུབ(གྲུབ་)པ།
སྐུ་ངེས་པ་རྡོར་སེམས། རྣམ་པ་ངེས་པ་ཡབ་ཡུམ་ཞལ་སྦྱར་གྱི་རྣམ་ཅན།
འདི་ནས་རྫོགས་རིམ་དང་ལུགས་འདིའི་སྦྱོར་ལམ་ཐོབ་པ་དུས་མཉམ་ལ།
ཐུན་མོང་བའི་སྦྱོར་ལམ་བསྐྱེད་རིམ་མཐར་ཕྱིན་པ་ནས་གསུངས་སོ། སྟོང་
གཟུགས་འདི་ཤིན་ཏུ་གོ་དཀའ་བས་སྔགས་རིམ་ལས་སྟོང་གཟུགས་རང་བཞིན་
གྱིས་མེད་པ་དོན་དམ་བདེན་པ་དང་། སྟོང་གཟུགས་ནི་ཀུན་རྫོབ་བདེན་པ་
ཡིན་པས་སྒྲུབ་པ་རང་དབང་བའི་རྟག་པར་སྨྲ་བ་ནི་སྟོང་གཟུགས་སྒྲུབ་པས་
ཅི་བྱེད་མ་ཤེས་པའི་བབ་ཅོལ་ལོ། ཞེས་དང་། དུས་འཁོར་གྱི་རྒྱུད་དང་
འགྲེལ་པ་སྐོར་གསུམ་ལས་སྟོང་གཟུགས་སྒྲུབ་པ་ལ་བསྔགས་པ་མང་པོ་མཛད་

པའི་རྒྱུ་མཚན་ནི། སློབ་ལམ་དུ་མཆོག་ཏུ་མི་འགྱུར་བའི་བདེ་བ་དང་ཁུ་བ་
གཉིས་རྟེན་བརྟེན་པ་ཡིན་ལ། འབྲས་བུའི་སྐབས་སུ་ཁུ་བ་ཡང་མི་གནས་
པས་བདེ་བ་མྱོང་བའི་རྟེན་གྱི་ལུས་སྟོང་གཟུགས་རྡོ་རྗེའི་སྐུས་བྱེད་པ་འགྲུབ་
པའི་དོན་དུ་ཡིན་ནོ། ཞེས་དང་། དེའི་ཕྱིར་ན་མཐར་སྟོང་གཟུགས་རྡོ་རྗེའི་
སྐུ་འཇའ་ཚོན་བཞིན་དུ་སོང་བ་ན་གྲོད་པ་འོ་མས་བཀང་བ་བཞིན་མ་འཛིན་
ཅིག་ཅེས་གསུང་སྔ་ཕྱི་འདི་དག་ལས་སྟོང་གཟུགས་གོ་དགོས་སོ། མཚན་
མོའི་རྣལ་འབྱོར་གྱི་བོགས་འདོན་དུ་ཉིན་མོའི་རྣལ་འབྱོར་སྒོམ་དགོས་ལ། དེ་
ཡང་བླ་གབ་མེད་པའི་གནས་སུ་སྒོམ་པ་མ་གཏོགས་ལྟ་སྟངས་སོགས་སྔར་
དང་འདྲའོ། དེ་ལྟར་བསྒོམས་པས་ནང་དུ་དུ་བ་སྨིག་རྒྱུ་མེ་ཁྱེར་མར་མེ་འབར་
བ་འདྲ་བའི་མཚན་རྟགས་བཞི་དང་། དེ་རྗེས་ཉིན་མོའི་རྣལ་འབྱོར་བསྒོམས་
པས་རླུང་དབུ་མར་ཞུགས་གནས་ཐིམ་གསུམ་ལས། མར་མེ་ཆེར་འབར་
བ་ཟླ་ཉི་སྒྲ་གཅན་མཆོག་གི་ཆ་སྟེ་གློག་དང་ཐིག་ལེ་སྔོན་པོ་དང་བཅས་པ་ཉིན་
རྟགས་དྲུག་རྫོགས་པར་ཤར་བའི་རྣལ་འབྱོར་ལ་གོམས་པའི་རྗེས་སུ་སྔར་མོས་
པའི་སྟོང་གཟུགས་རྡོ་རྗེའི་སྐུ་སྔར་ལས་དྭངས་ཤིང་ཐོགས་པ་མེད་པ་དུས་ནམ་
འདོད་ཀྱི་ཚེ་འཆར་བ་ཞིག་བྱུང་ན་སོར་སྡུད་ཀྱི་རྣལ་འབྱོར་འབྱོངས་པ་ཡིན་
ཞིང༌། འབྲས་བུ་རྡོར་སེམས་ལོངས་སྐུ་འགྲུབ་པའོ། ཉིན་མཚན་གྱི་རྟགས་

གཉིས་རིམ་པར་འཆར་བའི་རྒྱུ་མཚན་ཡོད་དེ། ལས་དང་པོ་བ་ལ་མུན་ཁུང་
དུ་འོད་ཆུང་ངུས་གསལ་ནུས་པ་ལྟར་སྟོང་གཟུགས་འཆར་སླ་བ་ཡིན་ཏེ། སྣང་
བའི་གནས་སུ་མིག་ལ་སྐྱ་སེང་གི་སྣང་བ་འཆར་བས་སྟོང་གཟུགས་མཐོང་
བ་ལ་སྒྲིབ་པར་བྱེད། མུན་གནས་སུ་ཡིད་མིག་རླུང་གསུམ་གཅིག་ཏུ་དྲིལ་བས་
དབུ་མའི་ཡར་སྣའི་ནམ་མཁར་དམིགས་པས་འཆར་སླ་བ་དང་། མཚན་རྟགས་
་རྣམས་རླུང་དབུ་མར་ཚུད་ཙམ་ནས་འཆར། ཉིན་རྟགས་རྣམས་རླུང་ཞུགས་
གནས་ཐིམ་གསུམ་ལས་འཆར་སླ་བའི་ཕྱིར། འོ་ན་ཉིན་མཚན་གྱི་རྣལ་འབྱོར་
· གཉིས་ཐུན་གཅིག་ལ་སྒོམ་པ་ཡོད་དམ་ཞེ་ན་ཡོད་མོད་ཀྱང་ཉིན་གནས་སུ་སྐྱ་སེང་
འཆར་བས་མཚན་རྟགས་བཞིའི་རང་མདངས་ཇི་བཞིན་དང་། སྟོང་གཟུགས་
འཆར་དཀའ་བ་དང་། ཤིན་ཏུ་འགྱངས་པའི་སྐྱོན་ཡོད་དོ། །
གཉིས་པ་གྲུབ་ཟིན་བརྟན་པར་བྱེད་པ་བསམ་གཏན་གྱི་ཡན་ལག་ནི།
བསམ་གཏན་ནི། །དེ་ལ་རྩེ་གཅིག་ཅེས་སོགས་ཕྱེད་དང་བཅོ་ལྔ་ལ། སྒྲ་
མཚན་དོན་ནི་སྔར་སོར་སྡུད་ཀྱིས་སྒྲུབ་པའི་སྟོང་གཟུགས་ཀྱི་དེ་ལ་རྩེ་གཅིག་
ཏུ་མཉམ་པར་འཇོག་པས་ན་བསམ་གཏན་ཞེས་བྱའོ། སྒོམ་པའི་ལུས་གནད་
ལྟ་སྟངས་དམིགས་རྣམ་ཉིན་མཚན་གྱི་རྣལ་འབྱོར་སོགས་སོར་སྡུད་ཀྱི་སྐབས་
ཇི་ལྟ་བར་རླུང་ཞུགས་གནས་ཐིམ་གསུམ་ལས་རྟགས་བཅུ་རྫོགས་པའི་མཐར་

རེ་ཁ་ནག་པོ་སྐུ་ཚད་ཙམ་གྱི་དབུས་སུ་ཤར་བའི་སྟོང་གཟུགས་དུས་འཁོར་
ཡབ་ཡུམ་གྱི་སྐུ་ངེས་པ་ལྔ་ལྡན་ཐིག་ལེ་སྔོན་པོའི་ཕྱི་ནང་ཀུན་ཏུ་ཆེ་ཆུང་ངེས་
མེད་སྣ་ཚོགས་འཆར་ལ། དེ་རྣམས་དུས་འཁོར་ཡབ་ཡུམ་གྱི་སྐུར་བསྒྱུར་
བ་ལ་བསླབ། དེ་རྗེས། དེ་དག་ནི་གཅིག་ལ་གཅིག་ཐིམ་པའི་མཐར་རྩ་བའི་
སྟོང་གཟུགས་ལོངས་སྐུ་དེ་ལ་བསྡུས་ནས་དེ་ལ་ངའོ་སྙམ་པའི་ང་རྒྱལ་དང་
གསལ་སྣང་སྒོམ་པ་ནི། བསམ་གཏན་གྱི་ཡན་ལག་དངོས་སོ། འདིའི་དགོས་
པ་ནི་རྗེས་དྲན་གྱི་སྐུའི་སྒྲུབ་གཞི་ཁྱད་པར་ཅན་དུ་སྒྲུབ་པའི་དོན་དུའོ། སོར་
བསམ་གཉིས་ཀྱིས་རྩལ་དུ་བཏོན་ནས་སྒྲུབ་པའི་སྟོང་གཟུགས་དེ་ལ་རྣམ་བཅས་
ཀྱི་སྟོང་ཉིད་ཅེས་བྱའོ། དེ་འདྲ་བའི་སྟོང་གཟུགས་དེ་ལ་མིག་གིས་བལྟས་
པ་ལྟ་བུ་མ་ཡིན་པར་རང་སེམས་དེ་ལ་ཞུགས་པ་བཞིན་དུ་ང་རྒྱལ་འཕོས་པ་
དང་རེག་མཐོང་གི་མཚན་མ་རྙེད་ཚེ་བསམ་གཏན་གྱི་ཡན་ལག་འབྱོངས་
ཤིང་། འབྲས་བུ་མི་བསྐྱོད་པའི་གོ་འཕང་འགྲུབ་བོ། བསམ་གཏན་གྱི་ཡན་
ལག་ལྔ་ཡོད་དེ། སྟོང་གཟུགས་ཀྱི་སྐུ་དེ་ལ་རགས་པར་ལྟ་བ་རྟོག་པའི་ཡན་
ལག་དང་། དེ་ལ་ཞིབ་ཏུ་ལྟ་བ་དཔྱོད་པའི་ཡན་ལག སེམས་ཤིན་སྦྱངས་
ལས་བྱུང་བའི་ཡིད་ཤེས་འཁོར་གྱི་བདེ་བ་དགའ་བའི་ཡན་ལག ལུས་ཤིན་
སྦྱངས་ལས་བྱུང་བའི་དབང་ཤེས་འཁོར་གྱི་བདེ་བ་བདེ་བའི་ཡན་ལག སྟོང་

གཟུགས་ཀྱི་སྐུ་དེ་ལ་མ་གཡེང་བར་མཉམ་པར་བཞག་པ་ནི་རྩེ་གཅིག་པའི་
ཡན་ལག་ཡིན་པའི་ཕྱིར། །
གཉིས་པ་བར་དུ་དགེ་བ་སྲོག་སྒྲུབ་ཀྱི་ཡན་ལག་ལ་གཉིས། རླུང་དབུ་
མར་ཞུགས་པ་ལས་རུང་དུ་བྱེད་པ་སྲོག་རྩོལ་གྱི་ཡན་ལག། ཞུགས་ནས་
བརྟན་པར་བྱེད་པ་འཛིན་པའི་ཡན་ལག་གོ དང་པོ་ནི། སྲོག་རྣམས་དབུ་
མར་སྡུད་པའི་ཞེས་སོགས་བཅུ་དགུ་ལ། སྒྲ་མཚན་དོན་ནི་རླུང་ངམ་སྲོག་
དབུ་མར་རྩོལ་བས་སྡུད་པས་ན་སྲོག་རྩོལ་ཞེས་བྱའོ། སྲོག་རྩོལ་སྒོམ་པའི་
དགོས་པ་ནི་སོར་བསམ་གྱིས་བསྒྲུབས་པའི་ཡར་སྣའི་སྟོང་གཟུགས་དེ་སྲོག་
རྩོལ་གྱིས་ལྟེ་དབུས་སུ་དྲངས་པ་དེར་བརྟན་པ་ན། བུམ་པ་ཅན་གྱི་སྲོག་ཐུར་
བསྲེས་པས་གཏུམ་མོའི་མེས་སྤྱི་བོའི་ཧཾ་ཞུ་བ་ལས་ཡིད་ཤེས་བདེ་བ་ཆེན་པོའི་
གཟུང་རྣམ་གནས་དེ་ཉིད་དུ་དུས་འཁོར་ཡབ་ཡུམ་གྱི་རྣམ་པར་འཆར་བའི་
དོན་དུའོ། དེ་ཡང་བདེ་ཆེན་གྱི་གཞི་གཏུམ་མོ་དང་ལུས་ཀྱི་ཐིག་ལེ་གཉིས་
གནས་དེར་ཡོད་པས་རྗེས་དྲན་གྱི་སྐུ་ཡང་གནས་དེར་སྒྲུབ་དགོས་པའི་གནད་
ཀྱིས་ཡིན་ནོ། འདིའི་ཡན་ལག་ལ་རླུང་དངོས་སུ་རོ་རྐྱང་དུ་རྒྱུ་བ་མ་བཀག་
པར་དབུ་མའི་རླུང་ལ་དམིགས་ནས་སྒོམ་པ་རྡོར་བཟླས་དང་། དེ་ལྟར་དབུ་
མར་རྒྱུ་བ་བཀག་ནས་སྒོམ་པ་བུམ་པ་ཅན་དང་གཉིས། དང་པོ་རང་དུས་

ཀྱི་འཁོར་ལོ་རྩ་གསུམ་འཁོར་ལོ་དྲུག་ལྡན་དུ་གསལ་བཏབ་པ་ནས་ཡིད་མིག་
རླུང་གསུམ་གྱི་བཞག་ཐབས་སྔར་ལྟར་བྱས་པ་ལས་རླུང་ཞུགས་གནས་ཐིམ་
གསུམ་གྱིས་རྟགས་བཅུ་རྫོགས་པའི་མཐར་རེ་ཁ་ནག་པོའི་ནང་དུ་ཤར་བའི་
སྟོང་གཟུགས་དུས་ཀྱི་འཁོར་ལོའི་སྐུ་སྟོང་གཟུགས་ཐམས་ཅད་འདུས་པའི་
བདག་ཉིད་དེར་རང་གི་རླུང་སེམས་དབྱེར་མེད་དུ་ང་རྒྱལ་བཞག་པའི་སྐུ་དང་
རླུང་སེམས་གསུམ་ཐ་མི་དད་པའི་རྡོར་བཟླས་ཀྱི་ཚུལ་ནི། དཔྲལ་བའི་རྩ་
འཁོར་དབུས་ན་སོར་བསམ་གྱིས་བསྒྲུབས་པའི་ལྷའི་སྐུ་དང་ཡི་གེ་ཕྲེང་རྡོག་
གི་ཚུལ་དང་། རླུང་རྣམས་ཕྲེང་ཐག་གི་ཚུལ་གྱིས་སྐུ་སྔགས་དེ་དག་རང་
ལྷར་གསལ་བའི་དཔྲལ་བ་ནས་ནང་དུ་འཇུག་པ་ཨོཾ་དང་། དེའི་ཚད་དུ་གནས་
པ་ཧྭ་དང་། སླར་ཡང་དཔྲལ་བར་ལྡང་བཨཱཡི་གདངས་སུ་ཤར་བ་ལ་རང་
གིས་ཉན་པའི་ཚུལ་གྱིས་རྡོར་བཟླས་བྱ་བ་ཡིན་པའི་ཕྱིར། རྗེ་བ་སོ་ཚང་རྒྱས་
སྟེངས་པས་ཚུལ་འདི་འདུས་པའི་རྡོར་བཟླས་ཀྱི་ལྡོག་ཕྱོགས་སུ་གསུངས་ཀྱང་།
དེ་གཉིས་ཚུལ་འདྲ་དགོས་མིན་དང་རླུང་སྔགས་ཐ་དད་དུ་འཛིན་པར་མི་འགྱུར་
རམ་དཔྱད་པར་བྱའོ། དེ་ལྟར་བསྒོམས་པས་འཇུག་ལྡང་ཇེ་ཐུང་དང་། གནས་
པ་ཇེ་རིང་དུ་འབྱོངས་པའི་མཐར་གནས་པ་འབའ་ཞིག་ཏུ་འགྲོ་ཞིང༌། སྐུ་
ལྡང་འཇུག་གནས་གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཤར་

བ་ན་རྡོར་བཟླས་ཀྱི་རྣལ་འབྱོར་འབྱོངས་པ་ཡིན་ནོ། སྐབས་འདིའི་སྲོག་རྩོལ་
དང༌། འདུས་པའི་སྲོག་རྩོལ་མི་འདྲ་སྟེ་འདིར་ལྟེ་བར་རླུང་སེམས་སྟོང་
གཟུགས་དབྱེར་མེད་དུ་སྒོམ་པ་རྗེས་དྲན་གྱི་སྐུ་སྒྲུབ་པའི་དོན་དང༌། འདུས་
པར་རླུང་ལ་དམིགས་ནས་རྩ་མདུད་ལྷག་མེད་དུ་གྲོལ་བའི་དོན་དུ་ཡིན་ནོ།
བུམ་པ་ཅན་ནི་རང་དུས་ཀྱི་འཁོར་ལོ་རྩ་གསུམ་འཁོར་ལོ་དྲུག་ལྡན་དུ་གསལ་
བ་ནས་སྟོང་གཟུགས་ཀྱི་སྐུའི་བར་སྔར་ལྟར་བྱས་པའི་སྟོང་གཟུགས་ཀྱི་སྐུ་
དེ་རླུང་གི་རྡོར་བཟླས་ཀྱིས་ལྟེ་བར་དྲངས་པ་དེ་ལ་ང་རྒྱལ་དང་གསལ་སྣང་
བརྟན་པའི་ཚེ་སྟོད་རླུང་རྣམས་དྷཱཏཱིའི་ནང་ནས་མར་དྲངས། སྨད་རླུང་རྣམས་
ཡར་དྲངས་ཏེ་ལྟེ་བའི་སྟོང་གཟུགས་ལ་བསྟིམས་པའི་སྲོག་ཐུར་གཉིས་ལྟེ་བའི་
རྩ་འཁོར་གྱི་དབུས་སུ་ཁ་སྦྱོར་བུམ་དབྱིབས་སུ་བཅིངས་ཏེ་བསྒོམས་པས་རླུང་
ཞུགས་གནས་ཐིམ་གསུམ་ལས་དུ་བ་ལ་སོགས་བའི་རྟགས་བཅུ་སྔར་བཞིན་
ཤར་བའི་མཐའི་སྟོང་གཟུགས་ལ་ང་རྒྱལ་དང་གསལ་སྣང་བསྐྱེད་དེ་རྩེ་གཅིག་
ཏུ་བསྒོམས་པ་ལས་ལྟེ་བའི་གཏུམ་མོ་འབར་བ་གཙུག་ཏོར་གྱི་བར་དུ་སོང་
བས་སྤྱི་བོའི་བྱང་སེམས་ཁུ་བ་དཔྲལ་བར་སླེབས་པ་ན་དགའ་བ། མགྲིན་
པར་སླེབས་པ་ན་མཆོག་དགའ། སྙིང་གར་སླེབས་པ་ན་ཁྱད་དགའ། ནོར་
བུའི་རྩེར་སླེབས་པ་ན་ལྷན་སྐྱེས་ཀྱི་དགའ་བ་རྣམས་ཡས་བབས་དང་། དེ་

ནས་ཡར་གཙུག་ཏོར་གྱི་བར་དུ་དྲངས་པ་ལས་མས་བརྟན་གྱི་དགའ་བཞི་
དྲངས་ཏེ། སྟོང་ཉིད་རྟོགས་ཟིན་དྲན་པར་བྱས་ཏེ་བདེ་སྟོང་སྦྱར་བ་ལ་རྣམ་
མེད་ཀྱི་སྟོང་ཉིད་ཅེས་བཤད་པའི་ཕྱིར། རྗེ་བ་སོ་པས་འཛིན་པའི་ཡན་ལག་
སྒོམ་པའི་དུས་མཚམས་བུམ་པ་ཅན་གྱིས་ཡས་བབས་ཀྱི་རྫོགས་པ་ནས་
གསུངས་པ་དང་། འཛིན་པ་ནི་མས་བརྟན་གྱི་དགའ་བཞི་འདྲེན་པའི་ཆེད་
དུ་ཡིན་གསུངས་པ་དང་། པཎ་ཆེན་ཆོས་རྒྱན་གྱིས་བུམ་པ་ཅན་གྱི་སྐབས་
སུ་ལུགས་འབྱུང་དང་ལུགས་ལྡོག་གི་དགའ་བཞི་གཉིས་ཀ་འདྲེན་པར་གསུངས་
པ་བློ་གྲོས་ཅན་གྱིས་དཔྱད་པར་བྱའོ། དེ་ལས་ལྡང་བར་རྩོམ་པ་ན་རང་སྟོང་
གཟུགས་དུས་ཀྱི་འཁོར་ལོ་ཡབ་ཡུམ་དུ་བཞེངས་ཏེ། མཉམ་རྗེས་ཀྱི་དགེ་
སྦྱོར་བསྐྱངས་པས་རླུང་བཅུའི་ཁ་དོག་མ་འདྲེས་པར་སོ་སོར་མངོན་སུམ་དུ་
མཐོང་ཚེ་རླུང་བུམ་པ་ཅན་ལ་བརྟན་པ་ཐོབ་པ་ཡིན་ཞིང་། འབྲས་བུ་འདུ་
བྱེད་རྣམ་དག་དོན་འགྲུབ་ཀྱི་སྐུ་འགྲུབ་པའི་ཕྱིར། །
གཉིས་པ་ཞུགས་ནས་བརྟན་པར་བྱེད་པ་འཛིན་པའི་ཡན་ལག་ལ། དབུ་
མའི་ནང་དུ་རླུང་རྣམས་གཡོ་མེད་དུ། ཞེས་སོགས་དགུ་ལ། དེའི་སྒྲ་མཚན་
དོན་ཡོད་དེ། རྩ་འཁོར་དྲུག་གི་དབུ་མའི་ལྟེ་བའི་ནང་དུ་རླུང་དང་སྲོག་རྩོལ་
གྱིས་བསྒྲུབས་པའི་སྟོང་གཟུགས་ཀྱི་སྐུ་དེ་རྩ་དྲུག་གི་ལྟེ་བའི་དབུས་སུ་རིམ་

པར་དྲངས་ནས་དེ་ལ་ང་རྒྱལ་དང་གསལ་སྣང་གི་སེམས་འཛིན་པས་ན་དེ་
སྐད་ཅེས་བརྗོད་པའི་ཕྱིར། སྒོམ་ཚུལ་ནི་གནས་ལུས་ལྟ་སྟངས་བཞག་ཐབས་
སོགས་སྔར་ལྟར་བྱས། དགེ་ལེགས་དཔལ་བས་འདི་གཙོ་བོ་མས་བརྟན་
གྱི་དགའ་བཞི་འདྲེན་པའི་ཆེད་ཡིན་པས་རང་གི་རླུང་སེམས་དང་དབྱེར་མེད་
པའི་སྟོང་གཟུགས་ཀྱི་སྐུ་ཡན་ལག་སྔ་མའི་སྐབས་ཀྱི་ལྟེ་བར་གནས་པ་དེ་དང་
པོ་གསང་གནས་དང་། སླར་ཡང་ལྟེ་བ་དང་། སྙིང་ག་དང་། མགྲིན་པ་
དང༌། དཔྲལ་བ་དང་། གཙུག་ཏོར་གྱི་རྩ་འཁོར་གྱི་ལྟེ་བའི་དབུ་མ་རྣམས་
སུ་དྲངས་ཏེ། སྔར་ལྟར་སྲོག་ཐུར་བསྲེས་ནས་བསྒོམས་པས་གཏུམ་མོའི་
མེ་འབར་བས་སྤྱི་པོའི་ཁམས་ཞུ་བས་མས་བརྟན་ཡས་བབས་ཀྱི་དགའ་བཞི་
དྲངས་པའི་བདེ་སྟོང་སྦྱོར་བ་ལ་མཉམ་པར་འཇོག་པ་ཡིན་པའི་ཕྱིར། ལྡང་
བ་ན་སྟོང་གཟུགས་ཡབ་ཡུམ་གྱི་སྐུར་ལྡང་བ་ལ་སློབ་ཅིང་མཉམ་རྗེས་ཀྱི་དགེ་
སྦྱོར་སྐྱོང་། དེ་ལྟར་རྩ་འཁོར་དྲུག་པ་སོ་སོར་གནད་དུ་བསྣུན་ནས། སླར་
ཡང་ལྟེ་བའི་དབུས་སུ་གོང་བཞིན་བསྒོམས་པས་རླུང་ཞུགས་གནས་ཐིམ་གསུམ་
ལས་བདེ་སྟོང་སྦྱར་བ་སོགས་ལ་ཡང་ཡང་བསླབ་དགོས་ལ། དེ་ཡང་བདེ་
སྟོང་སྦྱར་བ་ཙམ་མ་ཡིན་པར་དེ་ལྟར་སྦྱར་བའི་སྣང་ངོར་དས་འཁོར་ཡབ་
ཡུམ་གྱི་རྣམ་པ་གསལ་སྣང་ལ་ང་རྒྱལ་འཕོས་པ་དགོས་པ་འདིའི་ཁྱད་ཆོས་

ཡིན་པས་ལྡང་བར་རྩོམ་པ་ན་ཡང་། སྔར་ཡིད་ངོར་ལྡང་བ་དེ་ལྟར་མ་ཡིན་
པར་ལྟ་བའི་རྩ་འཁོར་གྱི་ཐིག་ལེའི་དབུས་སུ་རྗེས་དྲན་གྱི་སྐུ་དང་མཐུན་ཚབས་
ཆེ་བའི་སྟོང་གཟུགས་དུས་ཀྱི་འཁོར་ལོ་ཡབ་ཡུམ་གྱི་སྐུར་དངོས་སུ་ལྡང་ནུས་
པ་ན་འཛིན་པའི་རྣལ་འབྱོར་ལ་བརྟན་པ་ཐོབ་པ་ཡིན་ནོ། སྐབས་འདིར་འཁོར་
ལོ་དྲུག་གི་རྩ་མདུད་གྲོལ་བའི་འདུས་པའི་སེམས་དབེན་གྱི་དང་པོ་ཡིན་ནོ།
འབྲས་བུ་ཚོར་ཕུང་རྣམ་དག་རིན་འབྱུང་གི་སྐུ་འགྲུབ་པའི་ཕྱིར། །
གསུམ་པ་ཐ་མར་དགེ་བ་བདེ་སྒྲུབ་ཀྱི་ཡན་ལག་ལ་གཉིས། མཆོག་
ཏུ་མི་འགྱུར་བའི་བདེ་བ་དངོས་སུ་སྒྲུབ་བྱེད་རྗེས་དྲན་གྱི་ཡན་ལག་དང་།
མཆོག་ཏུ་མི་འགྱུར་བའི་བདེ་བ་གྲུབ་པའི་ངོ་བོ་ཏིང་ངེ་འཛིན་གྱི་ཡན་ལག་
བཤད་པའོ། དང་པོ་ནི། དེ་འདྲའི་སྐུ་དེ་རྗེས་སུ་དྲན་བྱེད་པའི། ཞེས་
སོགས་སོ་གསུམ་ལ། དེའི་སྒྲ་མཚན་དོན་ཡོད་དེ། འཛིན་པའི་སྐབས་ཀྱི་
ལྟེ་བའི་དབུས་སུ་སྟོང་གཟུགས་ཀྱི་སྐུར་ལངས་པ་དེ་རྗེས་སུ་དྲན་པར་བྱེད་
པས་ན་དེ་ལྟར་བརྗོད་པའི་ཕྱིར། སྒོམ་ཚུལ་གནས་ལུས་གནད་སོགས་ཡིན་
ལག་སྔོན་འགྲོ་རྣམས་སྔར་ལྟར་བྱས། སྔར་འཛིན་པའི་སྐབས་ལྟར་རྩ་འཁོར་
དྲུག་ཀ་དང་སླར་ལྟེ་བའི་རྩ་འཁོར་གྱི་དབུས་སུ་རླུང་སེམས་བྱང་སེམས་སྟོང་
གཟུགས་ཀྱི་སྐུ་རྣམས་དབྱེར་མེད་དུ་སྒོམ་པ་འཛིན་པའི་སྐབས་ལྟར་དང་།

ལྡང་ཚེ་སྟོང་གཟུགས་དུས་ཀྱི་འཁོར་ལོ་ཡབ་ཡུམ་ནུས་མ་བརྒྱད་དང་བཅས་
པའི་སྐུར་ལྡང་སྙམ་པའི་འཕེན་པ་དང་བཅས་མཉམ་པར་བཞག་པ་ལས་རླུང་
རྣམས་དབུ་མར་ཞུགས་གནས་ཐིམ་གསུམ་བྱས་པ་ལས་རྟགས་བཅུ་རིམ་གྱིས་
དྲངས་པའི་མཐར་ཐིག་ལེ་སྔོན་པོའི་དབུས་སུ་རེ་ཁ་ནག་པོ་སྒྲ་ཚད་ཙམ་གྱི་
ནང་དུ་དུས་ཀྱི་འཁོར་ལོ་ནུས་མ་བརྒྱད་དང་བཅས་པའི་སྐུར་བཞེངས་པ་དེ་
འབྱུང་ངོ་། སོར་སྡུད་སོགས་ཀྱི་སྐབས་སུ་དུ་བ་ལ་སོགས་པའི་རྟགས་བཅུ་
འཆར་བ་དེ་རྣམས་འཛིན་པའི་སྐབས་སུ་དུ་བ་མ་ལ་སོགས་པའི་ལྷ་མོ་རྗེས་
མཐུན་པ་བཅུ་འཆར་ལ། རྗེས་དྲན་གྱི་སྐབས་འདིར་སྟོང་གཟུགས་ཀྱི་དུ་
བ་མ་ལ་སོགས་པ་དངོས་སུ་མཐོང་བ་བཅུར་འགྱུར་རོ། དེའི་རྟགས་སུ་གཏུམ་
མོའི་མེ་འོད་ཀྱིས་ལུས་ཀྱི་ཕྱི་ནང་ཀུན་ཁྱབ་པ་དང་། བ་སྤུའི་སྒོ་ནས་འོད་
ཟེར་ཁ་དོག་སྣ་ལྔ་དཔག་མེད་དུ་འཕྲོ་བ་དང་། རིམ་གྱིས་རྡུལ་ཕྲ་རབ་ཀྱི་
གྲངས་དང་མཉམ་པའི་སྟོང་གཟུགས་ཕྱག་རྒྱ་ཆེན་མོ་དང་སྦྱོར་བ་དང་། ང་
བ་ལ་སོགས་པའི་རྟགས་རྣམས་གོང་འཕེལ་དུ་སོང་བ་དུ་བ་མ་ལ་སོགས་པའི་
ནུས་མ་བརྒྱད་དུ་གྱུར་པ་དང་རིམ་པར་མཉམ་པར་སྦྱར་ནས་མཆོག་ཏུ་མི་
འགྱུར་བའི་བདེ་བ་སྒྲུབ་པ་ཡིན་པའི་ཕྱིར། འདི་རྗེས་དྲན་གྱི་རྣལ་འབྱོར་།
གྱི་གཙོ་བོའོ། འདིར་ནུས་མ་བཅུ་དང་བརྒྱད་ཀྱི་ཚུལ་གཉིས་གསུངས་པ་

ནི། སྒྲུབ་ཐབས་ལས་ཡེ་ཤེས་ཀྱི་ཕར་ཕྱིན་མ་སྣ་ཚོགས་ཡུམ་གྱི་ནང་དུ་འདུས་
པའི་ཤེར་ཕྱིན་མ་དང་གཉིས་ཀ་པདྨའི་ལྟེ་བ་ལ་བཀོད་ནས། སྦྱིན་པ་ལ་སོགས་
པ་བརྒྱད་དག་པ་འདབ་མ་བརྒྱད་ལ་བཀོད་པར་གསུངས་པས་བློ་མུན་སེལ་
ལོ། ཡན་ལག་དང་པོ་བཞིས་སྟོང་གཟུགས་དང་སྲོག་གམ་རླུང་ལ་འདོད་
དགུར་དབང་བསྒྱུར་བའི་མཐུ་ཐོགས་མེད་དུ་བྱས་པ་ལས། རྗེས་དྲན་གྱི་
སྐབས་སུ་མཆོག་ཏུ་མི་འགྱུར་བའི་བདེ་བ་ཆེན་པོའི་རྟེན་སྟོང་གཟུགས་དུས་
ཀྱི་འཁོར་ལོ་ཡབ་ཡུམ་གྱི་སྐུར་དངོས་སུ་བཞེངས་ཏེ། མཆོག་ཏུ་མི་འགྱུར་
བའི་བདེ་བ་དང་། མཐའ་བཞིའི་སྤྲོས་བྲལ་གྱི་སྟོང་པ་གཉིས་དབྱེར་མེད་
དུ་སྦྱོར་བའི་རྣལ་འབྱོར་སྐྱོང་བ་ཡིན་པའི་ཕྱིར། རྗེས་དྲན་པ་ལ་དབང་པོའི་
རིམ་པས་རྣོ་འབྲིང་རྟུལ་གསུམ་ཡོད་ལ། དེ་གསུམ་གས་ནང་དུ་ལྟེ་བའི་དབུས་
ཀྱི་སྟོང་གཟུགས་དུས་ཀྱི་འཁོར་ལོ་ཡབ་ཡུམ་མཉམ་པར་སྦྱར་བ་ལས་མཆོག་
ཏུ་མི་འགྱུར་བའི་བདེ་ཆེན་འདྲེན་པ་འདྲ་བ་ལ། མི་འདྲ་བའི་ཁྱད་པར་ནི་
དབང་རྣོན་འཛིན་པའི་ཡན་ལག་མཐར་མཉམ་བཞག་དེའི་ངང་ནས་རྗེས་དྲན་
གྱི་སྐུར་དངོས་སུ་ལྡང་ནས་ནང་གི་སྟོང་གཟུགས་སྣ་ཚོགས་ཡུམ་དང་མཉམ་
པར་སྦྱར་བས་ལྟེ་བའི་མེ་འབར་སྤྱི་པོའི་ཁམས་ཞུ་བས་ཡས་བབས་ཀྱི་དགའ་
བཞིའི་ངོ་བོ་མི་འགྱུར་བའི་བདེ་ཆེན་(འདྲེན་)ནུས་ཀྱང་། ལྟེ་དབུས་ཀྱི་

སྟོང་གཟུགས་དེས་ཕྱག་རྒྱ་ཆེན་མོ་གཞན་དང་སྙོམས་འཇུག་དེ་རྗེས་སྒོམ་པའོ།
དབང་པོ་འབྲིང་རྟུལ་གཉིས་ཀྱིས་འཛིན་པའི་རྣལ་འབྱོར་གྲུབ་ནས་རྗེས་དྲན་
གྱི་སྐུར་ལྡང་མི་ནུས་པས་དེའི་དོད་དུ་དབང་འབྲིང་གིས་ཡེ་རྒྱ་དང་། དབང་
རྟུལ་གྱིས་ལས་རྒྱ་ལ་བརྟེན་ནས་རྗེས་དྲན་གྱི་སྐུར་དངོས་སུ་ལྡང་ནུས་ཀྱང་
དང་པོ་ནས་ཕྱག་རྒྱ་ཆེན་མོ་ལ་བརྟེན་ནས་མི་འགྱུར་བའི་བདེ་ཆེན་འདྲེན་མི་
ནུས་ལ། དེ་ནུས་པའི་བར་དུ་བསྒོམས་ནས་བདེ་བ་འདྲེན་པར་བྱེད་པའི་ཕྱིར་
དེ་ལྟར་བསྒོམས་པས་མཆོག་ཏུ་མི་འགྱུར་བའི་བདེ་བ་སྐད་ཅིག་མ་དང་པོ་
ཐོབ་ཚེ་རྗེས་ཀྱི་རྣལ་འབྱོར་ལ་བརྟན་པ་ཐོབ་པ་ཡིན་ཞིང་། འབྲས་བུ་ནི་འདུ་
ཤེས་རྣམ་དག་འོད་དཔག་མེད་ཀྱི་སྐུ་འགྲུབ་བོ། མི་འགྱུར་བའི་བདེ་བའི་དོན་
ཡོད་དེ་བདེ་བའི་རྟེན་ཐིག་ལེ་དེ་ནོར་བུའི་རྩེའི་དབུ་མ་ལ་གནས་པ་ལས་གཞན་
དུ་མི་འགྱུར་བ་དེ་ལ་བརྟེན་ནས་སྐྱེས་པའི་བདེ་བ་ཡིན་པས་ན་དེ་སྐད་བརྗོད་
པའི་ཕྱིར། མི་འགྱུར་བའི་བདེ་བའི་ངོ་བོ་ཡོད་དེ། ལྟ་བ་ཕུ་ཐག་ཆོད་པའི་
ཤེས་རབ་ཀྱི་ཉེར་ལེན་དང་ཁམས་འཛག་མེད་དུ་བཅིངས་པའི་ལྷན་ཅིག་བྱེད་
རྐྱེན་ལས་སྐྱེས་པའི་སྟོང་ཉིད་རྟོགས་པའི་བདེ་བ་དེ་ཡིན་པའི་ཕྱིར། ལུགས་
འདི་ལ་དང་པོ་སོར་སྡུད་ཀྱི་རྟགས་བཅུ་རྫོགས་པའི་མཐར་ངེས་པ་ལྔ་ལྡན་གྱི་
སྟོང་གཟུགས་དུས་ཀྱི་འཁོར་ལོའི་སྣང་བ་གསར་དུ་བསྒྲུབ་པ་དེ་ཉིད་ཡན་ལག་

ཕྱི་མ་རྣམས་ཀྱིས་རིམ་གྱིས་སྦྱངས་པ་ལས། འབྲས་བུ་སྟོང་གཟུགས་དུས་
ཀྱི་འཁོར་ལོའི་སྐུར་དངོས་སུ་བཞེངས་པ་འདི་དང་། འདུས་པའི་སྒྱུ་ལུས་
གཉིས་དོད་ཐུབ་ཏུ་རྩི་ན་ཡང་། གཞི་ལ་ཡོད་པའི་ཕྲ་བའི་རླུང་སེམས་ལས་
སྒྱུ་ལུས་བསྒྲུབ་པའི་སྦས་རྒྱུད་ཀྱི་ལམ་དང་ཚུལ་མི་འདྲ་སྟེ། གང་ལ་སྒྲུབ་
པའི་གཞི། གང་ནས་ལྡང་བའི་གནས། རྗེས་ཐོབ་ཏུ་ཡོད་མེད། ཕྱི་ནང་
གང་དུ་ལྡང་བའི་ཁྱད་པར་བཞི་ཡོད་པའི་ཕྱིར། དང་པོ་གྲུབ་སྟེ། སྒྱུ་ལུས་
ཀྱི་སྒྲུབ་གཞི་རང་ཆས་སུ་ཡོད་ལ། འདི་གསར་དུ་སྟོང་པས་ཉེར་ལེན་བྱས་
པ་ལས་གཟུགས་སྒྲུབ་པ་ཡིན་པའི་ཕྱིར་ཏེ། བསྒོམ་བྱའི་སྟོང་པ་ནི་གང་ཟག་
དང༌། དེ་རང་བཞིན་གྱིས་གྲུབ་པས་སྟོང་བ་ནི་སྟོང་ཉིད་དོ་ཞེས་གསུངས་
པའི་ཕྱིར། གཉིས་པ་གྲུབ་སྟེ་སྔ་མ་སྙིང་ག་དང༌། ཕྱི་མ་ལྟེ་བ་ནས་ལྡང་བའི་
ཕྱིར། གསུམ་པ་གྲུབ་སྟེ་སྔ་མ་རྗེས་ཐོབ་ཏུ་རྒྱུན་མི་ཆད་ལ། ཕྱི་མ་ཆད་
པའི་ཕྱིར། བཞི་པ་གྲུབ་སྟེ་སྔ་མ་ཕྱི་ནང་ཅི་རིགས་པར་ལྡང་ལ། ཕྱི་མ་
ནང་ལྡང་ཡིན་པའི་ཕྱིར། གཞན་ཡང་སྒྲ་འོད་ཟུང་གསུམ་ལ་ཁྱད་པར་ཡོད་
དེ། འདུས་པར་སྒྱུ་མའི་ལྷ་སྐུ་གཉུག་རླུང་ལས་སྒྲུབ། སྟོང་གཟུགས་སྟོང་
ཉིད་ལས་སྒྲུབ་པ་དང་། དེར་སྒྱུ་ལུས་འོད་གསལ་དུ་བཅུག་པའི་ཡེ་ཤེས་དོན་
གྱི་འོད་གསལ་དང་། འདིར་ཏིང་ངེ་འཛིན་གྱི་སྐབས་ཀྱི་མི་འགྱུར་བའི་བདེ་

བ་འཇོག་པ་དང་། དེར་སྒྱུ་འོད་གཉིས་ཟུང་འཇུག་དང་། འདིར་བདེ་བའི་
ཡེ་ཤེས་དེ་དང་སྟོང་གཟུགས་སྐུ་ཐུགས་སུ་སྦྱོར་བའོ། །
གཉིས་པ་མཆོག་ཏུ་མི་འགྱུར་བའི་བདེ་བ་གྲུབ་པའི་ངོ་བོ་ཏིང་འཛིན་
གྱི་ཡན་ལག་བཤད་པ་ནི། རྗེས་དྲན་གྱིས་བསྒྲུབ་སྟོང་གཟུགས་མཉམ་སྦྱོར་
བའི། ཞེས་སོགས་ང་དགུ་ལ། དེའི་སྒྲ་མཚན་དོན་ཡོད་དེ། རྗེས་དྲན་
གྱིས་བསྒྲུབས་པའི་སྟོང་གཟུགས་ཡབ་ཡུམ་སྙོམས་པར་འཇུག་པའི་མཆོག་
ཏུ་མི་འགྱུར་བའི་བདེ་བ་ལ་རྩེ་གཅིག་ཏུ་མཉམ་པར་བཞག་པའི་རྣལ་འབྱོར་
ཡིན་པས་དེ་སྐད་ཅེས་བརྗོད་པའི་ཕྱིར། སྐབས་འདིར་ཏིང་ངེ་འཛིན་སྒོམ་
ཚུལ་སྤྱིར་བཤད་པ་ནི་དབང་པོའི་རིམ་པས་ཕྱིའི་ཕྱག་རྒྱ་ལ་ལྟོས་མི་ལྟོས་སྔར་
དང་འདྲ་བར་གསུངས་སོ། དབང་རྣོན་གྱིས་རང་ཉིད་དུས་ཀྱི་འཁོར་ལོ་རྩ་
གསུམ་འཁོར་ལོ་དྲུག་ལྡན་དུ་གསལ་བའི་ལྟེ་བའི་རྩ་འཁོར་གྱི་དབུས་སུ་སྐུ་
དངོས་གནས་ལ་བཞེངས་པའི་སྟོང་གཟུགས་ཡབ་ཡུམ་སྙོམས་པར་འཇུག་
པའི་རྐྱེན་གྱིས་དྷ་ཏིའི་མར་སྣ་ནས་བྱང་སེམས་དམར་པོའི་ཐིག་ལེ་ཆ་གཅིག་
སྟེང་དང་། ཡར་སྣ་ནས་བྱང་སེམས་དཀར་པོའི་ཐིག་ལེ་ཆ་གཅིག་དགའ་
བཞིས་དྲངས་ཏེ་འོག་ཏུ་སོང་བ་རང་རང་གིས་ཡར་མར་གྱི་གོ་ས་བཟུང་ནས་
འཕོ་མེད་དུ་གནས་པ་ལས་མཆོག་ཏུ་མི་འགྱུར་བའི་བདེ་བས་སྟོང་ཉིད་རྟོགས

པའི་ཡེ་ཤེས་ཐུགས་དང་། མཚན་དཔེས་སྤྲས་པའི་སྟོང་གཟུགས་ཡབ་ཡུམ་
གྱི་སྐུ་གཉིས་ངོ་བོ་དབྱེར་མེད་གཅིག་ཏུ་སྦྱོར་བའི་ཟུང་འཇུག་གི་རྣལ་འབྱོར་
ལ་བསླབ་བོ། སྐབས་འདིའི་སྟོང་གཟུགས་ཡབ་ཡུམ་ནི་དེ་ལྟར་དངོས་སུ་
སྣང་བ་ཙམ་ཡིན་གྱི། དངོས་གནས་ལ་ལུས་སྟོང་གཟུགས་ཀྱི་སྐུར་སོང་བ་
མེད་དེ་བེམ་པོའི་ཁམས་ཟད་པའི་ཕྱིར་ཞེས་གསུངས་སོ། དེ་ལྟར་གོམས་
པས་བྱེ་བྲག་ཏུ་མོས་སྤྱོད་ཀྱི་སྐབས་སུ་ལྷ་མོ་བཞིས་ཐུན་མོང་དུ་བསྐུལ་བ་ལས་
ལྷར་གསལ་བའི་ལྟེ་བའི་རྩ་འཁོར་གྱི་དབུས་ཀྱི་སྟོང་གཟུགས་ཡབ་ཡུམ་གསང་
གནས་སུ་སྙོམས་པར་འཇུག་པའི་རྐྱེན་གྱིས་གཏུམ་མོ་འབར་བ་ལས་ཁམས་
དམར་པོའི་ཐིག་ལེ་ཆ་གཅིག་གཙུག་ཏོར་དུ་སོང་སྟེ་དེར་བརྟན་པ་ན། གཙུག་
ཏོར་ནས་ཁམས་དཀར་པོའི་ཐིག་ལེ་ཆ་གཅིག་མར་འོངས་ནས་གསང་གནས་
སུ་བརྟན་པར་གྱུར་པ་ན་བེམ་ཆོས་དང་ལས་རླུང་ཉིས་བརྒྱ་བཅུ་དྲུག་པའི་ཆ་
གཅིག་འགག མི་འགྱུར་བའི་བདེ་བ་ཉིས་བརྒྱ་བཅུ་དྲུག་པའི་ཆ་གཅིག་ཐོབ་
པ་ཡིན་ནོ། དེ་ལྟར་སྟེང་འོག་ཏུ་ཐིག་ལེ་དཀར་དམར་གྱི་ཆ་སྟོང་བརྒྱད་བརྒྱ་
རེ་བསགས་པས་དམར་པོས་གཙུག་ཏོར་གྱི་ཕྱེད་དུ་སླེབས་པའི་བར་དང་།
དཀར་པོས་གསང་གནས་ཀྱི་ཕྱེད་དུ་སླེབས་པ་ན་གྲངས་དེ་སྙེད་ཀྱི་དབྱེ་བའི་
མཆོག་ཏུ་མི་འགྱུར་བའི་བདེ་བས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་

ཡེ་ཤེས་ཆིག་སྟོང་བརྒྱད་བརྒྱ། ཡེ་ཤེས་དེ་དང་སྟོང་གཟུགས་ཀྱི་སྐུ་གཉིས་
སྐུ་ཐུགས་ངོ་བོ་གཅིག་ཏུ་སོང་བའི་ཟུང་འཇུག་གི་ཡེ་ཤེས་གོང་དུ་འཕེལ་བའི་
ཆ་སྟོང་བརྒྱད་བརྒྱ། དེའི་ངོས་སྐལ་གྱི་སྤང་བྱ་བཀག་པའི་སོ་སོར་བརྟགས་
མིན་གྱི་འགོག་པ་ཆིག་སྟོང་བརྒྱད་བརྒྱ་དང་། རང་གི་ངོས་སྐལ་གྱི་འཛག་
པའི་བདེ་བ་ཉོན་སྒྲིབ་ཏུ་བྱས་པ་མགོ་མནན་པ་དེ་ལ་བརྟེན་པའི་ཡོན་ཏན་ཁྱད་
པར་ཅན་སྟོང་བརྒྱད་བརྒྱ་རེ་འབྱུང་ཞིང་། དེའི་ཚེ་བྱང་སེམས་དཀར་པོས་
གསང་གནས་ཀྱི་རྩ་འཁོར་ཕྱེད་གང་བ་ན་མོས་སྤྱོད་ཀྱི་ས་བཟོད་པ་ཡན་ཆད་
ལྔ་བགྲོད་ནས་ཆོས་མཆོག་ཡོངས་སུ་རྫོགས་ཏེ་ས་བཅུ་གཉིས་ཀྱི་དང་པོའོ།
འདི་སོ་སྐྱེའི་ས་ཡིན་པས་ལས་རླུང་ས་བོན་དང་བཅས་པ་སྤངས་པ་མ་ཡིན་
པར་རྐྱེན་མ་ཚང་བར་སླར་མི་སྐྱེ་བ་བྱས་པ་ཡིན་ནོ། འདིར་ས་བཅུ་གཉིས་
འབྱེད་ཚུལ་ནི་མོས་སྤྱོད་དང་པོ་དང་། འཕགས་པ་སློབ་པའི་ས་དགུ་དང་།
ས་བཅུ་པ་ཙམ་དང་། བཅུ་པའི་ཁྱད་པར་གྱི་ས་དང་བཅུ་གཉིས་སུ་བྱས་སོ།
དེ་བཞིན་དུ་ལྟེ་བའི་སྟོང་གཟུགས་ཡབ་ཡུམ་སྙོམས་པར་འཇུག་པའི་རྐྱེན་གྱིས་
སྟེང་འོག་གི་ཁམས་དཀར་དམར་སྟོང་དང་བརྒྱད་བརྒྱ་རེ་ཡར་མར་དུ་
བརྩེགས་པ་འཕོ་མེད་དུ་གནས་པ་ལས་མི་འགྱུར་བའི་བདེ་བ་སྟོང་བརྒྱད་བརྒྱ།
བདེ་བ་དེས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དང་མཚན་དཔེས་

སྤྲས་པའི་སྟོང་གཟུགས་ཀྱི་སྐུ་གཉིས་སྐུ་ཐུགས་སུ་ངོ་བོ་གཅིག་ཏུ་སྦྱོར་བའི་
ཡེ་ཤེས་སྟོང་བརྒྱད་བརྒྱ། དེས་ལས་རླུང་གྲངས་དེ་སྙེད་དང་། བེམ་ཆོས་
ཆ་རེ་རེ་ནས་ཟད་པ་དང་། སྟོང་ཉིད་རྟོགས་པ་དང་མི་འགྱུར་བའི་བདེ་བའི་
ལྡོག་ཆས་ཕྱེ་བའི་ཡེ་ཤེས་ཀྱིས་རིམ་པར་བདེན་འཛིན་གྱི་ས་བོན་དང་འཛག་
བདེའི་ཉོན་སྒྲིབ་སྤངས་པའི་བྲལ་བ་སྟོང་བརྒྱད་བརྒྱ། དེ་ལ་བརྟེན་པའི་ཡོན་
ཏན་སྟོང་བརྒྱད་བརྒྱ་རེ་ཐོབ་ཅིང་། ཁམས་དཀར་པོས་གསང་བའི་རྩ་འཁོར་
གང་བ་ན་འཕགས་པའི་ས་རབ་དགའ་ཐོབ་པའི་ཕྱིར། གསང་བའི་རྩ་འཁོར་
གྱི་ཕྱེད་ནས་ཡོངས་རྫོགས་གང་བའི་བར་གྱི་ཏིང་ངེ་འཛིན་སྐད་ཅིག་དང་པོ་
སྦྱོར་ལམ་དང་། ཐ་མ་མཐོང་ལམ་དུ་ཤེས་པར་བྱའོ། དེ་ནས་སྤྱན་མ།
མ་མཱ་ཀི གོས་དཀར་མོ། སྒྲོལ་མ་དང་བཞིས་རིམ་པར་ལྟེ་བ། སྙིང་གུ
མགྲིན་པ། དཔྲལ་བའི་རྩ་འཁོར་གྱི་དབུས་རྣམས་སུ་བསྐུལ་བ་ལས་ནང་
གི་སྟོང་གཟུགས་ཡབ་ཡུམ་འཁོར་ལོ་དེ་དང་དེའི་དབུས་སུ་སྙོམས་པར་ཞུགས་
པས་ཁམས་དཀར་དམར་གྱི་ཆ་སྟོང་བརྒྱད་བརྒྱ་རེ་གྱེན་ཐུར་དུ་བབས་པ་
ལས། ཁམས་དཀར་པོའི་རྡུལ་གྱིས་ལྟེ་བའི་ཕྱེད་གོང་བ་ན་ས་གཉིས་པ། ལྟེ་
བ་གང་བ་ན་ས་གསུམ་པ། སྙིང་གའི་ཕྱེད་གང་བ་ན་ས་བཞི་པ། 
སྙིང་ག་གང་བ་ན་ས་ལྔ་པ། མགྲིན་པའི་ཕྱེད་གང་བ་ན་ས་དྲུག་པ། མགྲིན་པ་གང་

བ་ན་ས་བདུན་པ། དཔྲལ་བའི་ཕྱེད་གང་བ་ན་ས་བརྒྱད་པ། དཔྲལ་བ་གང་
བ་ན་ས་དགུ་པ་ལེགས་པའི་བློ་གྲོས་ཐོབ་པ་ཡིན་པའི་ཕྱིར། དེ་དག་རེ་རེའི་
སྐབས་སུ་ཐིག་ལེ་དཀར་དམར་དང་། དེར་བརྟེན་པའི་བདེ་བ་དང་། བདེ་
བ་དེ་དག་གིས་སྟོང་ཉིད་རྟོགས་པའི་ཡེ་ཤེས་དང་། ཡེ་ཤེས་དེ་དག་སྐུ་ཐུགས་
སུ་སྦྱར་བའི་ཡེ་ཤེས་དང་། དེ་དག་གིས་སྤང་བྱ་བག་ཆགས་སྤངས་བའི་
བྲལ་བ་དང་། དེ་དག་ལ་བརྟེན་ནས་ཡོན་ཏན་ཁྱད་པར་ཅན་རྣམས་རེ་རེ་
ནས་སྟོང་བརྒྱད་བརྒྱ་རེ་ཐོབ་པ་སྔར་བཞིན་ཤེས་པར་བྱའོ། བྱང་སེམས་
དཀར་པོས་གཙུག་གཏོར་གྱི་རྩ་འཁོར་ཕྱེད་གང་བ་ནས་རང་རང་གི་ངོས་སྐལ་
གྱི་ཤེས་སྒྲིབ་སྤངས་པ་དང་རྟོགས་པའི་ཡོན་ཏན་སོགས་སྔར་ལྟར་ཐོབ་པ་ལས་
ས་བཅུ་པ་ཆོས་ཀྱི་སྤྲིན་ཏེ་མོས་སྤྱོད་ནས་བགྲངས་པས་བཅུ་གཅིག་པའོ། དེ་
ནས་དམར་པོས་གསང་གནས་དང་དཀར་པོས་གཙུག་ཏོར་ཡོངས་རྫོགས་
གང་བ་ན་མི་འགྱུར་བའི་བདེ་བ་ཉི་ཁྲི་ཆིག་སྟོང་དྲུག་བརྒྱ་རྫོགས་པར་ཐོབ་
པ་ཡིན་པའི་ཕྱིར། གཙུག་ཏོར་ཡོངས་རྫོགས་གང་བའི་སྐབས་ནས་བདེ་བས་
སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དང་། སྟོང་གཟུགས་དུས་ཀྱི་
འཁོར་ལོ་གཉིས་སྐུ་ཐུགས་སུ་ངོ་བོ་གཅིག་པ་གྲངས་དེ་སྙེད་དང་། སྤང་བྱ་
བག་ཆགས་དང་བཅས་པའི་བྲལ་བ་གྲངས་དེ་སྙེད་དང་། དེར་བརྟེན་པའི་

ཡོན་ཏན་གྲངས་དེ་སྙེད་དང་། ལས་རླུང་གྲངས་དེ་སྙེད་འགགས་པས་གཞི་
དུས་ཀྱི་རླུང་ཉི་ཁྲི་ཆིག་སྟོང་དྲུག་བརྒྱ་འགགས་པ་ནས་སྟོང་གཟུགས་ཀྱི་སྐུ་
དང་ཕུང་པོ་རྙིང་པ་གཉིས་རྟེན་བརྟེན་པའི་འབྲེལ་བ་ཆད་པ་ཡིན་ཏེ། གཙུག་
ཏོར་དུ་ཁུ་བ་མ་རྫོགས་བར་དུ་ཁུ་བ་དང་བདེ་བ་གཉིས་རྟེན་དང་བརྟེན་པའི་
འབྲེལ་བ་ཡོད་ལ་རྫོགས་ནས་མེད་དེ། ཁུ་བ་མ་ལུས་པ་འཛག་མེད་དུ་བཅིངས་
པ་ལས་མི་འགྱུར་བའི་བདེ་བ་རྫོགས་པ་ན་བེམ་པོའི་ཁམས་ཐམས་ཅད་ཟད་
པར་གྱུར་པ་ན་ས་བཅུའི་ཁྱད་པར་ཅན་གྱི་ལམ་བཅུ་གཉིས་པ་ཐོབ་ནས་བེམ་
པོའི་ཆོས་ཀུན་ཟད་ནས་ཕུང་པོ་རྙིང་པ་མཁའ་ལ་འཇའ་ལྟར་ཡལ་ཏེ་འབྲས་
བུའི་སྐབས་ཀྱི་དགའ་བ་བཅུ་དྲུག་དག་པས་དེ་ཉིད་བཅུ་དྲུག་གི་བདག་ཉིད་
འཕོ་བ་བཅུ་གཉིས་དང་ཡན་ལག་བཅུ་གཉིས་དག་པས་བདེན་དོན་རྣམ་པ་བཅུ་
གཉིས་མཐར་ཐུག་པའི་དུས་ཀྱི་འཁོར་ལོ་འགྲུབ་པ་ཡིན་ནོ། རྣམ་སྨིན་གྱི་
ལུས་རྟེན་དང་བརྟེན་པའི་འབྲེལ་བ་ཏིང་འཛིན་གྱིས་ཟད་པར་བྱེད་ལ། རགས་
པ་རྗེས་དྲན་གྱི་སྐུར་ལངས་པ་ནས་འགོག་གོ སོ་སྐྱེ་དང་འཕགས་པའི་སའི་
འཇོག་ཚུལ་ལ་གཉིས་ཡོད་ཀྱང་། འདིར་མཁས་གྲུབ་སྐུ་མཆེད་ཀྱི་བཞེད་
པ་བཞིན་དུ་བཀོད་པ་ཡིན་པའི་ཕྱིར།
གསུམ་པ་འབྲས་བུ་མངོན་དུ་བྱེད་ཚུལ་ནི། གསུམ་པ་འབྲས་བུ་མངོན་

དུ་བྱེད་ཚུལ་ནི། ཞེས་སོགས་བཅུ་གསུམ་ལ། བླ་མེད་ལ་ཕུང་པོ་འདིའི་
སྟེང་ནས་འབྲས་བུ་མངོན་དུ་བྱེད་ཚུལ་ལ་གཉིས་ཡོད་དེ། ཕུང་པོ་འདི་ཟད།
ནས་འཚང་རྒྱ་བ་དུས་འཁོར་ལུགས་དང་། ཕུང་པོ་འདིའི་ནང་ནས་འཚང་
རྒྱ་བ་བླ་མེད་གཞན་གྱི་ལུགས་སོ། དང་པོའི་ཚུལ་ནི། འདིའི་བསྐྱེད་རིམ་
མཐར་ཕྱིན་པ་ནས་མདོ་དང་ཐུན་མོང་བའི་སྦྱོར་ལམ་བཟོད་པ་མན་ཆད་
བསྐྱེད་ཟིན་ལ། འདིའི་ཏིང་ངེ་འཛིན་གྱི་ཡན་ལག་ཐོབ་པ་ཙམ་ནས་སྦྱོར་
ལམ་ཆོས་མཆོག་མན་རྫོགས་པར་བྱས་ནས་སྒྲིབ་གཉིས་བག་ཆགས་དང་
བཅས་པ་སྤངས་དོན་དུ་བདེ་སྟོང་ཟུང་འཇུག་གི་རྣལ་འབྱོར་སྒོམ་པ་ཡིན་པའི་
ཕྱིར། དེ་ལྟར་བསྒོམས་པས་མཆོག་ཏུ་མི་འགྱུར་པའི་བདེ་བ་ཉི་ཁྲི་ཆིག་སྟོང་
དྲུག་བརྒྱའི་སྐད་ཅིག་ཐ་མའི་ཡེ་ཤེས་དེ་རྒྱུན་མཐའི་ཡེ་ཤེས་ཡིན་ལ་དེའི་སྐད་
ཅིག་གཉིས་པ་མཆོག་ཏུ་མི་འགྱུར་བའི་བདེ་བ་ཆེན་པོ་དེ་རྣམ་མེད་སྟོང་པ་
ཉིད་ཀྱི་ཕྱག་རྒྱ་དང་འཁྱུད་པའི་ངང་ནས་ཤེས་བྱ་ཇི་སྙེད་པའི་ཆོས་མ་འདྲེས་
པར་མཁྱེན་པ་དང་། ཁ་སྦྱོར་ཡན་ལག་བདུན་ལྡན་གྱི་སྐུ་དེ་རྣམ་བཅས་སྟོང་
གཟུགས་ཀྱི་ཕྱག་རྒྱ་དང་འཁྱུད་པ་གཉིས་སྐུ་ཐུགས་ཟུང་དུ་འཇུག་པའི་སྟོང་
གཟུགས་དང་དུས་ཀྱི་འཁོར་ལོའི་གོ་འཕང་མངོན་དུ་བྱས་པ་ཡིན་ནོ། དེ་
ལ་སྐུ་བཞི་འཇོག་ཚུལ་གཉིས་དང་། ལྔ་དང་། བཅུ་དྲུག་གི་རྣམ་བཞག་

ཡོད་ལ། དང་པོ་ནི་ཆོས་ལོངས་སྤྲུལ་གསུམ་ངོ་བོ་ཉིད་སྐུ་བཞི་དང་། སྐུ་
གསུང་ཐུགས་ཡེ་ཤེས་ཀྱི་སྐུ་དང་བཞིའོ། ལྔར་བྱེད་ན་ངོ་བོ་ཉིད་སྐུ་ལ་མཆོག་
ཏུ་མི་འགྱུར་བའི་ལྷན་སྐྱེས་ཀྱི་སྐུ་འདུས་བྱས་དང་། དག་པ་གཉིས་ལྡན་གྱི་
ཆོས་ཉིད་འདུས་མ་བྱས་སོ། བཅུ་དྲུག་ཕྱེ་ན་སྔར་གྱི་སྐུ་བཞི་ལ་ལྡོག་པའི་
སྒོ་ནས་བཞི་བཞི་ཕྱེ་བ་ཡིན་པའི་ཕྱིར། དེ་ལྟ་བུའི་སྐུ་བཞི་ངོ་བོ་དབྱེར་མེད་
པའི་གོ་འཕང་མངོན་དུ་བྱས་ནས་མ་དག་པའི་ཞིང་རྣམས་སུ་སྤྲུལ་སྐུ་བྱེ་བ་
ཐེར་འབུམ་ཅིག་ཆར་དུ་འགྱེད་པའི་སྒོ་ནས་ལྷུན་གྱིས་གྲུབ་པའི་མཛད་པ་མཐའ་
ཡས་པ་འཁོར་བ་ཇི་སྲིད་གནས་པ་དེ་སྲིད་དུ་འཕྲིན་ལས་ཀྱི་འཇུག་པ་རྒྱུན་
མི་ཆད་པར་གནས་པ་ཡིན་ནོ། རྗེ་བ་སོ་པས་སྐབས་འདིའི་ལས་རླུང་འགག་
ཚུལ་ལ་རྗེའི་སྲས་ཀྱི་ཐུ་བོ་གཉིས་ཀྱི་བཞེད་པ་སོ་སོར་བཀོད་ནས་འདི་གཉིས་
ལ་བདེ་མི་བདེའི་བཤད་པ་བྱེད་པ་ནི་ཁོ་བོའི་ངང་ཚུལ་མ་ཡིན་གྱི། བློ་གྲོས་
ཅན་དག་གིས་བློའི་ཡུལ་དུ་གང་བདེ་ཞིག་ཁས་བླང་བར་བྱ་ཞེས་ཇི་བཞིན་མ་
མཁྱེན་པའི་ཚུལ་གྱིས་གསུངས་སོ། འདི་ལ་དཔྱད་ན་ཆོས་ཀྱི་སྤྱན་མངའ་
བ་འདི་ལྟ་བུས་དགོངས་པ་མ་ལོན་པའི་ཁུལ་བྱེད་ན་རྨོངས་བློས་རྒྱུད་དང་
འགྲེལ་པའི་ཚིག་དོན་ཟབ་ཅིང་བརླིང་བས་ཚིག་གི་གཅོད་མཚམས་ཙམ་ཡང་
ཤེས་དཀའ་བས། གང་བཤད་ཐམས་ཅད་ལོག་བཤད་ལས་འོས་མི་འདུག་

སྙམ་པའི་འཇིགས་ཤིང་སྐྲག་པས་ནོངས་པ་ཐམས་ཅད་བླ་མ་ལྷ་དང་མཁའ་
འགྲོའི་ཚོགས་ལ་གསོལ་གྱིས་བདག་ལ་སྒྲིབ་པར་མི་འགྱུར་བ་ཞུ་བ་ནི། དཔལ་
རྣམ་དཔྱོད་མཆོག་གི་སྡེས། ཀླུ་སྒྲུབ་ལེགས་བཤད་ལྷ་ལམ་ཡངས་པའི་གཞིར།
།བུད་དྷའི་ཉིན་བྱེད་དཀྱིལ་འཁོར་ཤར་བ་ལ། །ལེགས་ལྡན་དུས་མེའི་ཚིག་
གིས་གཙེས་པ་ན། །ཙནྡྲ་ཀིརྟིའི་རིགས་པའི་རྡོ་རྗེས་བཅོམ། ཞེས་གསུངས་
པ་ལྟར། སྔོན་འཕགས་ཡུལ་དང་བོད་སྔ་མ་མཁས་གྲུབ་ལུང་རྟོགས་ཀྱིས་
མི་དམན་པ་དག་གིས་མཛད་པའི་མདོ་རྒྱུད་ཀྱི་དགོངས་འགྲེལ་མཐའ་ཡས་
པ་ཞིག་བཞུགས་པ་ལ། ནམ་ཞིག་ན་སྟོན་པ་རྡོ་རྗེ་འཆང་གིས་རྗེ་བཙུན་འཇམ་
དབྱངས་ལ་ང་མྱ་ངན་ལས་འདས་པའི་འོག་ཏུ་ས་སྟེང་འདི་ལྟ་སྒོམ་སྤྱོད་གསུམ་
རྣམ་དག་གིས་སྟོངས་པ་ན། ཁྱོད་བྱིས་པ་ཐ་མལ་པའི་རྣམ་པས་ལྟ་སྒོམ་སྤྱོད་
གསུམ་སངས་རྒྱས་དང་མཚུངས་པར་བྱེད་དོ། ཞེས་པའི་འབྲས་བུ་དུས་སུ་
སྨིན་པ་ན་འཇམ་མགོན་ཆོས་ཀྱི་རྒྱལ་པོའི་ཞལ་སྔ་ནས་ཀྱིས། དང་པོར་རྒྱ་ཆེན་
ཐོས་པ་མང་དུ་བཙལ། ཞེས་སོགས་ལྟར་དཀའ་བ་བརྒྱ་ཕྲག་དུ་མས་ལྟ་སྒོམ་
སྤྱོད་གསུམ་ལ་དག་ཐེར་ཡང་ཡང་མཛད་པ་ན། སྔ་མ་དེ་དག་ལས་ཕྱོགས་སྔར་
མ་སོང་བ་མེད་པ་ལྟ་བུ་ནི་ཡབ་སྲས་སློབ་བརྒྱུད་དང་བཅས་པའི་གཞུང་རྣམས་
སུ་གསལ་ཞིང་། དེ་དག་ཀྱང་མདོ་རྒྱུད་ཀྱི་དགོངས་དོན་ཇི་བཞིན་མ་ལོན་པ་

ལས་བྱུང་བ་ཡིན་པས་ཕྲན་ལ་བཀའ་མི་བཀྱོན་པར་ཅི་གནང་ཞེས་ཞུའོ། །
གསུམ་པ་ཐུན་མོང་མ་ཡིན་པའི་རྣམ་བཞག་རྒྱུམ་པ་གཞན་དུ་ཞལ་
འཕངས་མཛད་པ་ནི། འདིར་ནི་རང་རེའི་བཀའ་སློབ་སྦྱོར་དྲུག་གི ཞེས་
སོགས་བཞི་ལ། དུས་ཀྱི་འཁོར་ལོའི་ས་ལམ་གྱི་བགྲོད་ཚུལ་གྱི་རྣམ་བཞག་
མདོར་བསྡུས་འདི་ནི་རང་རེའི་རི་བོ་དགེ་ལྡན་པའི་བཀའ་སྲོལ་སྦྱོར་བ་ཡན་
ལག་དྲུག་གི་ལམ་གྱི་བགྲོད་ཚུལ་ཐོ་ཙམ་ཞིག་བཀོད་པ་སྟེ་ཐུན་མོང་མ་ཡིན་
པའི་གཞི་ལམ་འབྲས་བུ་དང་བཅས་པའི་རྣམ་བཞག་མཐའ་ཡས་པ་རྣམས་
གཞན་ཏེ། དུས་ཀྱི་འཁོར་ལོའི་རྩ་བཤད་ཀྱི་རྒྱུད་དགོངས་འགྲེལ་དང་བཅས་
པ་ལས་ཤེས་པར་བྱ་ཞེས་གདམས་སོ།
སྨྲས་པ། རྣམ་བཅས་སྟོང་གཟུགས་ཕྱག་རྒྱ་ཆེན་པོའི་སྐུ། །རྣམ་མེད་སྟོང་
པའི་དགའ་མར་མཉམ་སྦྱོར་ལས། །ཐིག་ལེ་རིགས་བཞིའིསྒྲིབ་པའི་ཧ་ལའི་
དུག །སྨན་དུ་བསྒྱུར་བས་སྐུ་བཞིའི་རྒྱལ་ས་འགྲུབ། །འགྱུར་མེད་བདེ་བ་ཉི་
ཁྲི་ཆིག་སྟོང་དྲུག་བརྒྱའི་ཐབས་ལ་མཁས་པའི་རྩིས། །ལས་རླུང་ཉི་ཁྲི་ཆིག་སྟོང་
དྲུག་བརྒྱའི་ལྕགས་ཁམས་གསེར་དུ་བསྒྱུར་བ་ལས། །སྐུ་ཐུགས་ཟུང་འཇུག་ཉི་
ཁྲི་ཆིག་སྟོང་དྲུག་བརྒྱའི་དུས་འཁོར་ཡོངས་རྫོགས་པའི། །ལྷུན་འགྲུབ་འཕྲིན་
ལས་ཉི་ཁྲི་ཆིག་སྟོང་དྲུག་བརྒྱ་འགྲོ་ལ་ཆད་མེད་འཇུག ཅེས་བྱའོ།

གསུམ་པ་བཤད་པ་མཐར་ཕྱིན་པའི་ཚུལ་ནི། དེ་ལྟར་འཕགས་ལུགས་
རིམ་ལྔ་གཙོར་གྱུར་པའི། ཞེས་སོགས་ཉེར་བཞི་ལ། ཉམས་དང་རྟོགས་
པ་ཀློང་དུ་བརྡོལ་བའི་ཚད་མེད་སྙིང་རྗེ་ཆེན་པོ་ནས་སྐལ་ལྡན་པ་རྣམས་ལ་
ཉམས་མྱོང་ཚད་མའི་ལམ་ནས་དྲངས་ཏེ། འཕགས་ལུགས་རིམ་ལྔ་གཙོར་
གྱུར་པའི་རྡོ་རྗེ་ཐེག་པའི་ས་ལམ་བགྲོད་པའི་ཚུལ་ཚད་ལྡན་གྱི་མཁས་པའི་
གསུང་བཞིན་དུ། སྐལ་མཉམ་དོན་གཉེར་ཅན་ལ་ཉུང་བསྡུས་སུ་བཀོད་པ་
ཞེས་སོ། སངས་རྒྱས་ལས་ཀྱང་དཀོན་པའི་རིག་སྔགས་འཆང་བའི་ཚུལ་
ལུགས་ཤེས་པར་འདོད་ན་གྲོགས་དག་ཚིག་ཕྲེང་ཉུང་ངུའི་སོར་རྩེ་ལྟ་བུ་འདི་
མ་ཡིན་པར་ཡབ་རྗེ་རྒྱལ་བ་གཉིས་པའི་མདོ་སྔགས་ཟླ་ཤེལ་གྱི་དཀྱིལ་འཁོར་
གཞན་ཕན་བསིལ་ཟེར་གྱི་ག་བུར་འཕྲོ་བ། ཚིག་གི་ཆ་ཤས་ཙམ་རེས་ཀྱང་
སྡུག་ཀུན་གྱི་ཚ་གདུང་ཞི་བ། ཉོན་མོངས་པའི་ནད་བརྒྱ་ཆིག་ཐུབ་ཀྱི་སྨན་
གཞུང་དེ་ཉིད་བལྟ་བར་རིགས་སོ་ཞེས་གདམས་སོ། གསང་ཆེན་ཆོས་ཚུལ་
སོགས་ཀྱིས། ཆེ་དགུ་ཡོངས་ཀྱིས་གཙུག་ཏུ་བཀུར་ཀྱང་བདག་བློ་སྐྱེས་སྦྱངས་
སྟོབས་ཆུང་བརྩོན་པ་ཞན། ཞེས་སྐུ་གསུང་ཐུགས་ཀྱི་དམན་ས་དང་། སྤངས་
དང་རྟོགས་པ་ཕ་མཐར་སོན་ཀྱང་ལས་འབྲས་སྤང་བླང་ཕྲ་ཞིབ་ཉམས་ལེན་
གྱི་མཐིལ་དུ་བཞེས་པས་ནོངས་པ་བཟོད་གསོལ་དང་ཁེངས་སྐྱུངས་པ་ནི་དམ་

པ་རྣམས་ཀྱི་རྣམ་ཐར་བླ་ན་མེད་པའི་རང་མདངས་སོ། འདི་བྲིས་དགེ་བས་
སོགས་ཀྱིས། བློ་བཟང་ཐུབ་དབང་རྡོ་རྗེ་འཆང་ཆེན་པོའི་ཐུགས་བཅུད་བཤད་
སྒྲུབ་ཀྱི་བསྟན་པའི་ཡང་སྙིང་འདི་དུས་ཀྱི་མཐར་ཡང་རྒྱས་པ་དང་། དྲིན་
གྱིས་བསྐྱངས་པའི་འགྲོ་བ་མཐའ་དག་ཟབ་མོའི་ལམ་འདིས་འཁོར་བའི་རྒྱ་
མཚོ་ལས་བདེ་བླག་ཏུ་སྒྲོལ་ནུས་པ་དང་། སྐྱེ་བའི་ཕྲེང་བར་ལམ་བཟང་འདི་
ཉིད་མ་ནོར་བ་སྟོན་པའི་དགེ་བའི་བཤེས་གཉེན་དང་མི་འབྲལ་ཞིང་། དེས་
གདམས་པ་དང་རྗེས་སུ་བསྟན་པའི་འཁྲུལ་བྲལ་མདོ་སྔགས་ཀྱི་ལམ་བཟང་
འཛིན་ཅིང་སྤེལ་བའི་རྒྱུར་བསྔོས་པའོ། ཐུགས་སྨོན་དེ་ལྟར་འགྲུབ་པ་ལ་
འགལ་རྐྱེན་མེད་ཅིང་མཐུན་རྐྱེན་ཚང་བ་དགོས་པས། གཞི་རྟེན་ཚུལ་ཁྲིམས་
རྣམ་པར་དག་པའི་རིག་པ་འཛིན་པས་ས་སྟེང་ཁྱབ་པ་དང་། དེ་དག་གི་མདོ་
སྔགས་ལམ་བཟང་འགལ་མེད་ཉན་བསམ་སྒོམ་གསུམ་ལས་གསང་ཆེན་རྒྱུད་
སྡེ་བཞིའི་སྒྲ་དབྱངས་སྲིད་རྩེར་སྒྲོག་པ་དང་། གནས་གསུམ་གྱི་དཔའ་བོ་
དང་མཁའ་འགྲོ་མ་རྣམས་ཀྱིས་དེ་དག་གི་གྲོགས་མཛད་དེ་ཟུང་འཇུག་བདེ་
བ་ཆེན་པོའི་དགའ་སྟོན་རྫོགས་ལྡན་སྔ་ཕྱིར་རྒྱས་པར་གྱུར་ཅིག ཅེས་ཐུགས་
སྨོན་མཛད་པའོ། དེ་ལ་འདི་སྐད་ཅེས་བྱ་སྟེ། ཉམས་དང་རྟོགས་པ་བླ་ན་
མཐོ་ཡང་། །བརྩེ་བའི་གཟིགས་པ་དམན་ལ་འཇུག་པས། །སྲིད་ན་ཆེ་དགུས་

གཙུག་ཏུ་བཀུར་ཀྱང་། །ཐུགས་གསུང་སྐུ་ཡིས་དམན་པའི་ས་བཟུང་། །སྤངས་
དང་རྟོགས་པ་ཕ་མཐར་སོན་ཀྱང་། །ལས་འབྲས་སྤྱང་གླིང་ཕྲ་ཞིང་ཞིབ་
མཛད། །ཐུན་བཞིའི་རྣལ་འབྱོར་གཡེལ་མེད་ཁྱེད་ཞབས། །སྐྱེ་བར་གཙུག་
ན་འབྲལ་མེད་བསྟེན་ནོ། ཞེས་སོ།
གསུམ་པ་མཇུག་གི་དོན་ནི། ཅེས་རྡོ་རྗེ་ཐེག་པའི་ལམ་གྱི་བསྡུས་དོན་
གསང་ཆེན་བདུད་རྩིའི་སྙིང་པོ་ཞེས་བྱ་བ་འདི་ནི་ཞེས་སོགས་ཀྱིས་ཁྱད་ཆོས་
དུ་མས་ཁྱད་པར་དུ་འཕགས་པའི་རྒྱུད་སྡེའི་སྙིང་པོ་གསུང་བ་པོ་གང་
(ནི་)བསྐུལ་བའི་ཡུལ་དང་། གང་གིས་བསྐུལ་བ་པོ་དང་། ཇི་ལྟར་བསྐུལ་
བའི་ཚུལ་རྣམས་སྔོན་བྱུང་སྟོན་པའི་རྣམ་ཐར་ཉམས་བཞེས་སུ་མཛད་པའི་
ཚུལ་སྦྱར་བྱང་དུ་བཀོད་པ་དགེ་ལེགས་སུ་གྱུར་ཅིག
སྨྲས་པ། རབ་འབྱམས་རྒྱུད་སྡེའི་སྙིང་པོ་བསྡུས་པའི་དོན། །རགས་
རིམ་བཀོད་འདི་དམ་པའི་ལེགས་བཤད་གྲལ། །ཆུད་པའི་རེ་བས་དབེན་
ཡང་རང་གི་བློར། །བག་ཆགས་འཇོག་ཕྱིར་ཁོ་ན་འདི་ལྟ་སྟེ། །རང་སེམས་
ཅོལ་ཆུང་འདི་ཡིས་གང་འདོད་ལ། །རིང་དུ་བརྟགས་ཀྱང་རང་གི་བསམ་
དོན་དངོས། །མཆོག་དམན་ཀུན་གྱི་གསོས་སུ་གྱུར་པ་ཞིག །བྱུང་ན་དེ་
ལས་ལྷག་པའི་དགའ་བ་ཅི། །ཀུན་གྱིས་མཆིལ་མའི་ཐལ་བ་བཞིན་བོར་ཀྱང་།

།འདིར་འབད་དགེ་བའི་བག་ཆགས་སུ་ཡིས་འགོག །སྙམ་པ་གཉིས་ལས་
ཁེངས་དྲེགས་ཁེ་གྲགས་ཤིག །འདོད་པའི་དྲི་མ་བློ་ཡི་ཡུལ་ན་མེད། །རྒྱལ་
བའི་ཆོས་ཕུང་ཡོངས་ལས་ཆེས་ཟབ་པ། །རྒྱུད་སྡེ་རྣམ་བཞིའི་སྔགས་གཞུང་
ཟླ་བའི་ཆབ། །ཟབ་བརླིང་རྒྱ་ཁྱོན་གཏིང་མཐའ་དཔག་དཀའ་བ། །བློ་ཆུང་
བྱེའུས་བགྲོད་འདོད་གད་མོའི་གནས། །འོན་ཀྱང་ཟླ་བའི་ཆབ་ཀྱི་ཁ་དོག་
དབྱིབས། །ཆ་ཤས་ཙམ་ཞིག་མཐོང་བ་བགོ་སྐལ་དུ། །བསོད་ནམས་བསགས་
ཕྱིར་དམ་པའི་གསུང་བཞིན་ལས། །རང་བཟོས་བསླད་པ་མེད་པའི་ཁུལ་
ལགས་མོད། །དེ་ལྟ་ན་འང་སྐྱེས་སྦྱངས་སྟོབས་ཕྲ་བས། །ནོངས་པ་གང་
མཆིས་རང་བློ་ཁོ་ནའི་སྐྱོན། །བླ་མ་ལྷ་དང་མཁས་པའི་སྤྱན་སྔ་རུ། །བཤགས་
པར་བགྱི་འོ་བཟོད་བཞེས་དག་པར་མཛོད། །རྣམ་དབྱེ་མི་ཤེས་བྱིས་པས་
མི་འོས་པའི། །བྱ་བ་བྱས་ལྟར་གསང་དོན་ནོར་བུའི་གཏེར། །ཚོང་ཁྲོམ་
བཞིན་དུ་བདལ་འདིར་ལས་གཤིན་སོགས། །དམ་ཅན་མཁའ་འགྲོས་བཟོད་
བཞེས་སྡོང་གྲོགས་མཛོད། །བདག་ཀྱང་དེང་ནས་ཚེ་རབས་ཐམས་ཅད་
དུ། །ལམ་གྱི་མཐར་ཐུག་འདི་དང་མི་འབྲལ་ཞིང་། །ལེགས་ཚོགས་ཀུན་
གྱི་རྩ་བ་ཟླ་མེད་པ། །བཤེས་གཉེན་དམ་པ་རྟག་ཏུ་མཉེས་བྱེད་ཤོག །ཡིད་
སྲུབས་སྡེ་ཚོགས་བསྐལ་པའི་འཐོར་རླུང་གིས། །བསྟན་འགྲོའི་གནམ་སའི་

གོ་ལ་བླ་འོག་ཏུ། །བསྒྱུར་བའི་འཚུབ་འགྱུར་མྱོང་བཞིན་རྣམ་དཀར་ལ། །ངལ་
བ་མ་དོར་སྙིང་སྟོབས་བསྐྱེད་པའི་ལས། །དམ་ཆོས་འཇིག་ཚེ་བསོད་ནམས་
ཏིང་འཛིན་མདོས། །གསུངས་བཞིན་དགེ་འདིས་དམ་ཆོས་འཛིན་གྱུར་ཅིག
།རྩ་བརྒྱུད་བླ་མ་སྒྲུབ་པའི་མཆོད་པས་མཉེས། །དྲིན་ཅན་མ་རྣམས་སྲིད་
ཞིའི་འཇིགས་དང་བྲལ། །བསྟན་འགྲོའི་ཕན་བདེ་མི་མཐུན་གཡུལ་ངོ་ལས།
།རྣམ་པར་རྒྱལ་བའི་དུས་སྟོན་རྒྱས་གྱུར་ཅིག །
ཅེས་རྡོ་རྗེ་ཐེག་པའི་ལམ་གྱི་བསྡུས་དོན་གསང་ཆེན་བདུད་རྩིའི་སྙིང་པོའི་ཚིག་དོན་
རྣམ་པར་བཤད་པ་པདྨ་དཀར་པོའི་མཆོད་སྤྲིན་ཞེས་བྱ་བ་འདི་ནི་རྡོ་རྗེའི་མཆེད་གྲོགས་
བཤེས་གཉེན་ཆེན་པོ་མདོ་སྔགས་རབ་འབྱམས་པ་དཀོན་མཆོག་བསམ་གཏན་པའི་
བཀས་བསྐུལ་ཞིང་། གཞན་ཡང་སློབ་བུ་མང་ཐོས་ཚུལ་ལྡན་དཀོན་མཆོག་དར་རྒྱས་
དང༌། ལུང་རིགས་སྨྲ་བ་དཀོན་མཆོག་གཉིས་ཀྱིས་སྐྱེས་དང་བཅས་ཡང་ཡང་བསྐུལ་
པའི་ངོ་མ་ལྡོག་པར། ལེགས་བཤད་དུ་འོས་པ་ཞིག་ག་ལ་འོང་། འོན་ཀྱང་ཁྱེད་ཅག་
གིས་བསྡུས་དོན་ལ་བལྟ་བའི་ཆེད་ཐོ་ཙམ་ཞིག་ཨེ་ཐུབ་བལྟའོ། ཞེས་པས་མཚམས་
སྦྱར་ཏེ། འདིའི་བཤད་བྱ་རྩ་བ་སྔགས་རིམ་ཆེན་མོ། རིམ་ལྔ་གསལ་སྒྲོན། པཎ་
ཆེན་ཆོས་རྒྱན་གྱི་རིམ་ལྔའི་སྙིང་པོ། མཁས་གྲུབ་ཆོས་ཀྱི་རྒྱལ་པོ། པཎ་ཆེན་བསོང་
ནམས་གྲགས་པ། དབལ་མང་པཎྜིཏའི་སྤྱི་རྣམ་རྣམས་དང་། དུས་འཁོར་ལ་རྡོ་རྗེ་
འཆང་གི་ལམ་གྱི་རིམ་པ། མཁས་གྲུབ་སྐུ་མཆེད་ཀྱི་སྦྱོར་དྲུག རྗེ་རྒྱལ་ཚབ་པའི་
སྦྱོར་དྲུག པཎ་ཆེན་ཆོས་རྒྱན་གྱི་སྦྱོར་དྲུག་ཟབ་ལམ་རྡོ་རྗེའི་རྣལ་འབྱོར་སོགས་ཡིན་
ལ། དེ་དག་ལ་གཞི་བྱས་ཏེ་ལྕགས་བྱི་ལོ་ས་གའི་ཉ་ནས་ལྷ་བབས་ཀྱི་བར་ཐོ་རགས་

རིམ་བཀོད། དེ་ནས་འཚུབ་རྐྱེན་མེ་ལྟར་མཆེད་པ་ལས་ཁྱིམ་ལོ་ཕྱེད་དང་གཉིས་ལ་
སྦས་གཏེར་གྱིས་རྒྱས་བཏབ། རང་ལོ་ཟླ་རིར་( ༧༡ )སོན་པའི་དུས་སུ་ད་ནི་མ་ཤི་
ཚུན་ཆད་ལ་བག་ཆགས་ཤིག་མ་ཞོག་ན་ཕྱི་མར་མཚན་ཙམ་ཡང་ཐོས་པར་དཀའ་བའི་
ཚུལ་གྱིས་སྙིང་རུས་བསྐྱེད་དེ། ཆུ་སྟག་ས་ག་ནས་སྔར་གྱི་ཐོ་དེ་ལ། རྗེ་འཇིགས་
མེད་དབང་པོའི་རིམ་ལྔའི་ཟིན་བྲིས། ཧར་ཧ་ཆོས་རྗེའི་རྒྱུད་གཞུང་གསལ་བྱེད། ཞང་
ལྷའི་ས་ལ་མ་ངག་གི་སྣང་བ་སོགས་ལས་གནད་དོན་རྣམས་བསྡུས་ཏེ་སྣོན་འཕྲི་གང་
དགོས་བྱས་ཁུལ་གྱིས་༧གོང་ས་༧སྐྱབས་མགོན་མཆོག་གི་ཞབས་རྡུལ་སྤྱི་བོས་བསྟེན་
པ་སྟག་ཚང་དཔལ་ལྷའི་རྒྱུད་གྲྭའི་ཁྲི་ཟུར། མདོ་སྔགས་ཀྱི་རབ་འབྱམས་པའི་མིང་
སྐུམ་ཙམ་སྐྱབས་སུ་བསྟེན་པ་དཀོན་མཆོག་ཚུལ་ཁྲིམས་ཀྱིས་རང་བཟོས་མ་བསླད་
པའི་ཁུལ་དུ་བྱས་ཀྱང་། སྤྱིར་སྐྱེས་སྦྱངས་ཀྱི་ཡོན་ཏན་དམན་ཐོག་ན་ཚོད་རྒས་པས་
བློ་མིག་མི་གསལ་བ་དང་། མེ་ལྟར་མཆེད་པའི་འཚུབ་རྐྱེན་གྱིས་ཡིད་འཇིགས་སྐྲག་
གི་སྣང་བ་དང་བཅས་ཆུ་སྟོད་ཀྱི་ཚེས་བཞིར་མཇུག་རྫོགས་པར་བགྱིས་པའི་ནོངས་པ་
གང་མཆིས་རང་བློ་ཁོ་ནའི་སྐྱོན་དུ་ངེས་པས། དེ་དག་བླ་མ་ལྷ་དང་མཁས་པའི་ཚོགས་
ལ་སྙིང་ནས་བཟོད་པར་གསོལ་གྱིས། བརྩེ་བ་ཆེན་པོས་དགོངས་ཟབ་མཐོ་གཟིགས་
ཀྱིས་དག་པར་བྱ་ཞིང༌། སྒྲིབ་པར་མི་འགྱུར་བའི་བཀའ་དྲིན་ཅི་གནང་། ཀུན་ད་
དུང་དང་པད་མའི་རྩ་བ་ལྟར་དཀར་བའི་འདིར་འབད་བསོད་ནམས་དང་། རང་གཞན་
གྱི་དགེ་ཚོགས་རྒྱ་མཚོའི་མཐུ་ལས་མདོ་སྔགས་ཀྱི་བསྟན་པ་རིན་པོ་ཆེ་དུས་ཀྱི་མཐར་
ཡང་མི་ཉམས་གོང་འཕེལ་དུ་འགྱུར་བ་དང་། བདག་ཀྱང་སྐྱེ་བའི་འཕྲེང་བར། རྨད་
བྱུང་རྣམ་ཐར་གཙང་མའི་ཁྲིམས་དང་ལྡན། །རླབས་ཆེན་རྒྱལ་སྲས་སྤྱོད་པའི་སྙིང་
སྟོབས་ཆེ། །བདེ་སྟོང་མཆོག་གི་རིམ་གཉིས་རྣལ་འབྱོར་སྤྱོད། །བློ་བཟང་རྒྱལ་བའི་
བསྟན་དང་འབྲེལ་མེད་ཤོག ཅེས་ཕྱོགས་བཅུའི་རྒྱལ་བ་སྲས་དང་བཅས་པ་ལ་ཇི་ལྟར་
སྨོན་པ་འགྲུབ་པའི་དཔང་པོ་ཞུ་ལགས་སོ།། མངྒལཾ།།
